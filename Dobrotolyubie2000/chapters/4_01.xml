<?xml version="1.0" encoding="utf-8"?>
<?xml-stylesheet type="text/xsl" href="../../utils/xslt/culiturgical.xsl"?>
<document lang="cu" xmlns="http://www.ponomar.net/culiturgical">
<anchor type="page" number="755"/>
<p>ДОБРОТОЛЮ́БІЕ,</p>
<p>И҆ЛЍ</p>
<p>СЛОВЕСА̀ И҆ ГЛАВИ̑ЗНЫ СЩ҃Е́ННАГѠ ТРЕЗВѢ́НІѦ.</p>
<p>Ча́сть четве́ртаѧ.</p>
<anchor type="page" number="755"/>
<anchor type="page" number="757"/>
<p>Ѡ҆ и҆́же во ст҃ы́хъ ѻ҆тцѣ̀ на́шемъ і҆ѡа́ннѣ карпаѳі́йскомъ, кто̀ ѻ҆́ный бѣ̀, въ ко́е процвѣта́ше вре́мѧ, и҆ гдѣ̀ тече́нїе подви́жничества соверша́ше, и҆ прѡ́чаѧ, ꙗ҆̀же ѡ҆ не́мъ, неѧвлє́нна сꙋ́ть. Сїе́ же то́чїю свидѣ́тельствꙋетъ фѡ́тїй, (въ ѿдѣле́нїи сѻ҃а, на страни́цѣ сѯ҃ѕ). Ѻ҆́нъ же (си́рѣчь дїадо́хъ) слѣ́дꙋетъ мно́гѡ и҆ і҆ѡа́ннꙋ карпаѳі́йскомꙋ, и҆́же и҆ дае́тъ надписа́нїе своѐ трꙋдꙋ̀ є҆гѡ̀, пи́санномꙋ ᲂу҆тѣ́шительнымъ сло́вомъ прише́дшымъ и҆́нокѡмъ, и҆̀же ѿ і҆нді́и, є҆́же се́й въ со́тницѣ глави́знъ глаго́лъ сво́й скончава́етъ, въ ни́хже мно́гѡ ѻ҆те́чески чтꙋ́щихъ ᲂу҆вѣщава́етъ благодꙋ́шествовати въ ско́рбехъ, и҆ терпѣ́нїе и҆мѣ́ти въ находѧ́щихъ и҆скꙋше́нїѧхъ.</p>
<anchor type="page" number="758"/>
<p>Преподо́бнагѡ ѻ҆тца̀ на́шегѡ</p>
<p>І҆ѠА́ННА,</p>
<p>є҆пі́скопа карпаѳі́йскагѡ, ко и҆́нокѡмъ и҆̀же во і҆нді́и, писа́вшымъ є҆мꙋ̀.</p>
<p>Оу҆тѣ́шитєльныѧ главы̑ р҃.</p>
<p>Сꙋ́щымъ на землѝ царє́мъ весе́нны цвѣты̀ приносѧ́ще нѣ́цыи проси́тели, не то́кмѡ ѿве́ржени не бы́ша мно́жицею, но и҆ нѣ̑кїѧ воспрїима́хꙋ да́ры. И҆ а҆́зъ ᲂу҆̀бо ѿ ва́съ повелѣ́нъ бы́въ, є҆ди́нꙋ со́тницꙋ ѿнѣ́кꙋдꙋ заи́мствовавъ, и҆ приносѧ̀ слове́съ до́брыхъ ва́мъ, жи́тельство на небесѣ́хъ и҆мꙋ́щымъ, благопрїѧ́тенъ же да бꙋ́дꙋ, и҆ моли́твъ да́ръ ѿ ва́съ да воспрїимꙋ̀.</p>
<p>а҃. Є҆ли́кѡ при́сный є҆́сть цр҃ь всѣ́хъ, ни нача́ла, ни конца̀ ца́рствїю своемꙋ̀ и҆мѣ́ѧ, толи́кѡ ѡ҆ не́мже и҆ ѡ҆ добродѣ́телехъ трꙋди́тисѧ произволѧ́ющымъ прїѡбрѣ́тншꙋ бы́ти слꙋчи́сѧ тща́нїю: чє́сти бо настоѧ́щагѡ житїѧ̀, а҆́ще и҆ ѕѣлѡ̀ сꙋ́ть свѣ́тлый, съ настоѧ́щимъ житїе́мъ разорѧ́ютсѧ всѧ́кѡ: раздѣлѧ́емыѧ же ѿ бг҃а достѡ́йнымъ а҆́ки съ нетлѣ́нїемъ дае́мы, ѿню́дъ<footnote lang="cu">при́снѡ.</footnote> пребыва́ютъ.</p>
<p>в҃. Блаже́нный даві́дъ пѣ́снь ѿ всеѧ̀ дѣ́лаѧ тва́ри бг҃ови, воспомѧнꙋ̀ а҆́гг҃лы и҆ неви́димыѧ си̑лы всѧ̑: сни́де же да́же и҆ до землѝ, ꙗ҆́коже ни ѕвѣре́й, ни скотѡ́въ, ни пти́цъ, ни га́дѡвъ ᲂу҆далѧ́тисѧ, поне́же сотво́ршемꙋ покланѧ́тисѧ, и҆ ѿ си́хъ пѣ́нїю <anchor type="page" number="759"/> мнѧ́щесѧ, ꙗ҆́кѡ хотѧ̀ всѐ бы́вшее ѿ негѡ̀ подо́бное соверша́ти вноше́нїе<footnote lang="cu">да́нь</footnote> и҆ ка́кѡ ᲂу҆́бѡ и҆́нокъ вкꙋ́пѣ приноси́мый со зла́томъ, и҆́же ѿ сапфі́ра, не чꙋ́вствовати когда̀, и҆лѝ лѣни́тисѧ претерпи́тъ къ пѣснопѣ́нїю.</p>
<p>г҃. Ꙗ҆́коже кꙋпинꙋ̀ ѻ҆́гнь ѡ҆бдержа́ше, не ѡ҆палѧ́ше же ю҆̀: та́кѡ и҆ прїе́мшихъ дарова́нїе безстра́стїѧ, а҆́ще и҆ тѧ́жко и҆ ѕѣлѡ̀ теплѣ́йше но́сѧтъ тѣ́лѡ, ничто́же пло́ти и҆лѝ ᲂу҆мꙋ̀ стꙋжа́етъ и҆лѝ вреди́тъ теплота̀ тѣ́ла: гла́съ бо гдⷭ҇нь пресѣчѐ пла́мень є҆стества̀, зане́же хотѣ́нїе бж҃їе и҆ сло́во соединє́ннаѧ по є҆стествꙋ̀ разста́вило є҆́сть.</p>
<p>д҃. Лꙋна̀, растꙋ́щи и҆ па́ки ᲂу҆малѧ́ющисѧ, ꙗ҆влѧ́етъ человѣ́ка ᲂу҆строе́нїе: ны́нѣ ᲂу҆́бѡ дѡ́браѧ дѣ́лающагѡ, ны́нѣ же согрѣша́ющагѡ, та́же покаѧ́нїемъ па́ки текꙋ́щагѡ къ жи́зни добродѣ́тельной. Тѣ́мже не поги́бе ᲂу҆́мъ согрѣши́вшагѡ, ꙗ҆́коже нѣ́цыи ᲂу҆ ва́съ мнѧ́тъ, ꙗ҆́коже и҆ лꙋны̀ тѣ́ло не ᲂу҆ма́лисѧ, но свѣ́тъ. Возстѧжава́етъ ᲂу҆́бѡ человѣ́къ па́ки свою̀ свѣ́тлость покаѧ́нїемъ, ꙗ҆́коже и҆ лꙋна̀ по є҆́же ᲂу҆ма́литисѧ, ѿ себѐ свѣ́томъ ѡ҆дѣва́етсѧ: вѣ́рꙋѧй бо во хрⷭ҇та̀, а҆́ще и҆ ᲂу҆́мретъ, жи́въ бꙋ́детъ: и҆ ᲂу҆вѣ́сть, речѐ, ꙗ҆́кѡ а҆́зъ гдⷭ҇ь глаго́лахъ, и҆ сотворю̀<footnote lang="cu">І҆езек. гл. л҃з, ст. д҃і.</footnote>.</p>
<p>є҃. А҆́ще воста́вшꙋ на тѧ̀ въ мы́сли мно́жествꙋ вра́жїихъ воѡбраже́нїй, посла́бивъ<footnote lang="cu">вма́лѣ ᲂу҆стꙋпи́въ.</footnote> побѣди́шисѧ, вѣ́ждь себѐ, ꙗ҆́кѡ разлꙋчи́лсѧ є҆сѝ на вре́мѧ ѿ бж҃е́ственныѧ бл҃года́ти. Тѣ́мже и҆ пре́данъ бы́лъ є҆сѝ въ рꙋцѣ̀ паде́нїѧ твоегѡ̀, по пра́ведномꙋ сꙋдꙋ̀. Сегѡ̀ ра́ди подвиза́йсѧ никогда́же нерадѣ́нїемъ ѡ҆ста́вленъ бы́ти ѿ благода́ти, нижѐ къ чертѣ̀ вре́мене. А҆́ще же возмо́жеши, лꙋ́чшїй поползнове́нїѧ бы́въ, превзы́ти стѣ́нꙋ страстны́хъ пѡ́мыслъ, и҆ ча̑стыѧ сквє́рныѧ прило́ги многоꙋ́мїѧ врагѡ́въ. да не не разꙋмѣ́еши да́ръ свы́ше да́нный тебѣ̀. Глаго́летъ бо а҆по́столъ: Не а҆́зъ же, но благода́ть бж҃їѧ, ꙗ҆́же со мно́ю, таково̀ содѣ́ла зна́менїе побѣ́ды<footnote lang="cu">а҃ Кор. гл. є҃і, ст. і҃.</footnote>, и҆ ѿ востаю́щихъ на мѧ̀ скве́рныхъ помышле́нїй вознесе́ мѧ: и҆ ѿ мꙋ́жа непра́ведна, си́рѣчь дїа́вола, и҆ ве́тхагѡ человѣ́ка <anchor type="page" number="760"/> и҆зба́ви мѧ̀. Тѣ́мже крило́мъ дꙋ́ха возвы́сивсѧ, и҆ ѿпꙋще́нъ бы́въ ѿ тѣ́ла, возмого́хъ полетѣ́ти верхꙋ̀ ловѧ́щихъ бѣсѡ́въ, є҆́млющихъ человѣ́ческїй ᲂу҆́мъ сладостра́стїемъ, є҆́же понꙋди́тельнѣ и҆ нꙋ́жднѣ поѡщрѧ́юще предлага́ютъ. И҆зведы́й мѧ̀ ᲂу҆̀бо ѿ землѝ є҆гѵ́петскїѧ, си́рѣчь ѿ дꙋшепоги́бели мїрскі́ѧ, се́й та́йною рꙋко́ю ѡ҆ мнѣ̀ ра́тꙋѧ, поразѝ а҆мали́ка, и҆ подаде́ ми ᲂу҆пова́ти, ꙗ҆́кѡ и҆ про́чыѧ скве́рныхъ страсте́й ꙗ҆зы́ки потреби́тъ гдⷭ҇ь ѿ лица̀ на́шегѡ<footnote lang="cu">И҆са́їи гл. з҃і, ст. и҃.</footnote>. Се́й бг҃ъ на́шъ да́стъ премꙋ́дрость и҆ си́лꙋ: нѣ́цыи бо премꙋ́дрость ᲂу҆́бѡ прїѧ́ша, не ᲂу҆́ же и҆ си́лꙋ дх҃а, во є҆́же побѣди́ти врагѝ. Се́й вознесе́тъ главꙋ̀ твою̀ на врага̀ твоего̀, и҆ да́стъ тѝ крилѣ̑ ꙗ҆́кѡ голꙋби̑нѣ, и҆ полетѣ́въ почїе́ши ᲂу҆ бг҃а<footnote lang="cu">Ѱал. н҃д, ст. з҃.</footnote>. Положи́тъ гдⷭ҇ь лꙋ́къ мѣ́дѧнъ мы̑шцы твоѧ̑, тве́рда и҆ ско́ра и҆ крѣ́пка показꙋ́ѧ тѧ̀ на сꙋпоста́та, и҆спина́ѧ под̾ тѧ̀ всѧ̑ проти́вѧщыѧсѧ тебѣ̀<footnote lang="cu">Ѱал. з҃і, ст. л҃є.</footnote>. Возда́ждь ᲂу҆̀бо гдⷭ҇ви благодаре́нїе ѡ҆ чистотѣ̀, ꙗ҆́кѡ не затвори́ тѧ въ рꙋка́хъ по́хотей пло́ти твоеѧ̀ и҆ кро́ве, и҆ ᲂу҆пражднѧ́ющихсѧ въ си́хъ тлетво́рныхъ и҆ нечи́стыхъ дꙋхѡ́въ, но ᲂу҆тверди́ тѧ десни́цею свое́ю: сози́жди є҆мꙋ̀ ѻ҆лта́рь, ꙗ҆́коже и҆ мѡѷсе́й по є҆́же побѣди́ти а҆мали́ка<footnote lang="cu">И҆схо́д. гл. з҃і, ст. є҃і.</footnote>. Сегѡ̀ ра́ди и҆сповѣ́мсѧ, и҆ восхвалю́ тѧ гдⷭ҇и, и҆ и҆́мени твоемꙋ̀ воспою̀, велича́ѧ си̑лы твоѧ̑<footnote lang="cu">Ѱал. з҃і, ст. и҃.</footnote> , ꙗ҆́кѡ и҆зба́вилъ є҆сѝ ѿ тлѝ живо́тъ мо́й, и҆ и҆схи́тилъ мѧ̀ є҆сѝ ѿ сѣте́й и҆ ловле́нїй ᲂу҆добоѡбстоѧ́тельныѧ и҆ многоѡбра́зныѧ и҆ ᲂу҆́треннїѧ ѕло́бы.</p>
<p>ѕ҃. Возжига́ютъ въ на́съ сквє́рныѧ стра̑сти, и҆ ѡ҆бновлѧ́ютъ, и҆ возвыша́ютъ, и҆ ᲂу҆множа́ютъ лꙋка́вїи бѣ́си: посѣщє́нїѧ же бж҃е́ственнагѡ сло́ва, и҆ па́че же лїѧ́нїемъ сле́зъ быва̑ющаѧ мертвотворѧ́тъ<footnote lang="cu">ᲂу҆мерщвлѧ́ютъ.</footnote> стра̑сти, а҆́ще и҆ многовре́менны сꙋ́ть, и҆ разорѧ́ютъ, и҆ пома́лꙋ ма́лꙋ въ небытїѐ превраща́ютъ гꙋби́тєльнаѧ дꙋшѝ и҆ тѣ́ла согрѣша́тєльнаѧ дѣ̑йствїѧ: то́чїю мы̀ да не ᲂу҆ны́емъ, є҆́же моли́твою и҆ ᲂу҆пова́нїемъ неѡсла́бнымъ и҆ безстꙋ́днымъ присѣдѣ́ти гдⷭ҇ви.</p>
<p>з҃. Почто̀ и҆з̾ ᲂу҆́стъ ѕло́бою младе́нчествꙋющихъ вѣ́рныхъ, хрⷭ҇то́съ соверша́етъ хвалꙋ̀; То́чїю вои́стиннꙋ, да пѣснопѣ́нїемъ <anchor type="page" number="761"/> разрꙋши́тъ врага̀ и҆ ме́стника, мꙋчи́тельствꙋюща вельмѝ: врага̀ ᲂу҆́бѡ добродѣ́телей, ме́стника<footnote lang="cu">защи́тника.</footnote> же ѕло́бы дїа́вола. Тѣ́мже и҆ мы̀ влⷣкꙋ простото́ю се́рдца пою́ще, сокрꙋша́емъ же и҆ разрꙋша́емъ кѡ́зни вра̑жїѧ: мно́жествомъ бо сла́вы твоеѧ̀ сте́рлъ є҆сѝ сꙋпоста́тѡвъ и҆ сопроти́вныхъ, ра́тꙋющихъ ны̀.</p>
<p>и҃. А҆́ще кто̀ є҆́сть по ви́дꙋ и҆́звергъ, по́лъ глаго́летсѧ ны́нѣ ѿ плотски́хъ поѧда́ти, дрꙋгꙋ́ю же по́лъ въ бꙋ́дꙋщемъ вѣ́цѣ: пꙋти́ бо своегѡ̀ плоды̀ кі́йждо позна́етъ.</p>
<p>ѳ҃. Добрѣ́йшее поще́нїе, и҆ не прельща́тисѧ страстьмѝ, произволѧ́ти до́лженъ є҆́сть и҆́нокъ, и҆ вели́ко безмо́лвїе воздѣ́ловати вы́нꙋ.</p>
<p>і҃. Ненави́дѧщїи дꙋ́шы на́шѧ бѣ́си совѣ́тꙋютъ нѣ̑кїимъ, ꙗ҆́кѡ стꙋде́нꙋ нѣ́кꙋю похвалꙋ̀ на́мъ дарова́ти, та́же ѡ҆ се́мъ возвесели́тисѧ на́съ под̾ꙋща́ютъ. А҆́ще ᲂу҆̀бо разсла́бившесѧ мнѣ́нїемъ, да́мы мѣ́сто и҆ тщесла́вїю, не ᲂу҆томлѧ́ютсѧ про́чее вразѝ на́ши плѣни́ти на́съ.</p>
<p>а҃і. Прїимѝ па́че рꙋга́ющагосѧ тебѣ̀, не́жели похвалѧ́ющаго, и҆́же ничто́же ра́знствꙋетъ кленꙋ́щагѡ, пи́сано є҆́сть.</p>
<p>в҃і. Є҆гда̀ ѡ҆ по́стнѣй потща́всѧ добродѣ́тели, не́мощи ра́ди погрѣша́еши є҆ѧ̀, и҆ сокрꙋши́въ се́рдце, на благодаре́нїе прилага́ешисѧ всѣ́хъ промы́сленника и҆ сꙋдїѝ. А҆́ще сегѡ̀ ра́ди смире́нна вы́нꙋ показꙋ́еши себѐ гдⷭ҇ви, и҆ ни на є҆ди́наго когда̀ человѣ́ка вознесе́шисѧ.</p>
<p>г҃і. Вѣ́даѧ вра́гъ моли́твꙋ на́мъ ᲂу҆́бѡ сꙋ́щꙋ побо́рнꙋ, томꙋ́ же навѣ́тнꙋ, и҆ ѿто́ргнꙋти на́съ ѿ сеѧ̀ тща́сѧ, въ жела́нїе на́съ влага́етъ є҆́ллинскихъ слове́съ, ѿ ни́хже ѿстꙋпи́хомъ, и҆ ѡ҆ се́мъ ᲂу҆пражнѧ́тисѧ под̾ꙋща́етъ: є҆мꙋ́же да не повине́мсѧ, да не ѿ ѻ҆́сей своегѡ̀ земледѣ́льства заблꙋ́ждше, вмѣ́стѡ смо́квъ и҆ гро́здїѧ, те́рнїе и҆ волчцы̀ ѡ҆бере́мъ: премꙋ́дрость бо мі́ра сегѡ̀, бꙋ́йство ᲂу҆ бг҃а вмѣни́сѧ<footnote lang="cu">а҃ Кор. гл. г҃, ст. ѳ҃і.</footnote>.</p>
<p>д҃і. Ра́дость, глаго́летъ, ве́лїю благовѣствꙋ́ю ва́мъ, ꙗ҆́же бꙋ́детъ всѣ̑мъ лю́демъ<footnote lang="cu">Лꙋкѝ гл. в҃, ст. г҃.</footnote>, не ча́сти люде́й. И҆, всѧ̀ землѧ̀ да покло́нитсѧ <anchor type="page" number="762"/> тебѣ̀, и҆ пое́тъ тебѣ̀<footnote lang="cu">Ѱал. ѯ҃и, ст. д҃.</footnote>: не бо̀ подоба́етъ ча́сти землѝ. Пѣ́нїе же нѣ́сть со слеза́ми молѧ́щихсѧ, но ра́дꙋющихсѧ. А҆́ще ᲂу҆́бѡ сїѧ̑ та́кѡ сꙋ́ть, никогда́же да ѿча́емсѧ, но благодꙋ́шни настоѧ́щее да пре́йдемъ житїѐ, ѿсю́дꙋ ѻ҆́ныѧ ра́дости и҆ благодꙋ́шїѧ прїе́млюще мы́сль: ѻ҆ба́че бж҃е́ственнымъ стра́хомъ весе́лїе раствори́мъ, ꙗ҆́коже глаго́летъ: ра́дꙋйтесѧ гдⷭ҇ни съ тре́петомъ<footnote lang="cu">Ѱал. в҃, ст. а҃і.</footnote>. И҆́бо ꙗ҆̀же ѡ҆ марі́и со стра́хомъ и҆ ра́достїю ве́лїею бѣжа́ша ѿ гро́ба: не́гли и҆ на́съ нѣ́когда свѧзꙋ́етъ и҆ ра́дость, ѿ мы́сленнагѡ ᲂу҆стреми́мсѧ гро́ба. Оу҆дивлѧ́юсѧ бо, а҆́ще без̾ стра́ха, зане́же никто́же безгрѣ́шенъ, а҆́ще бы и҆ мѡѷсе́й, а҆́ще бы и҆ пе́тръ а҆по́столъ бы́лъ: но ѻ҆ба́че въ таковы́хъ бж҃е́ственнаѧ любы̀ побѣди́вши, во́нъ и҆зго́нитъ стра́хъ во вре́мѧ и҆схо́да<footnote lang="cu">а҃ І҆ѡа́н. гл. д҃, ст. и҃і.</footnote>.</p>
<p>є҃і. Ꙗ҆́кѡ а҆́ще встра́стенъ вѣ́ровавъ всесерде́чнѣ, и҆ смири́всѧ, прїе́млетъ дарова́нїе безстра́стїѧ, и҆́маши свидѣ́тельствꙋющее писа́нїе: дне́сь бо глаго́летъ, со мно́ю бꙋ́деши въ раѝ<footnote lang="cu">Лꙋкѝ гл. к҃г, ст. м҃г.</footnote>: и҆, вѣ́ра твоѧ̀ спасе́ тѧ, и҆дѝ въ ми́ръ блаже́ннѣйшагѡ безстра́стїѧ<footnote lang="cu">Матѳ. гл. ѳ҃, ст. к҃в.</footnote>. И҆, є҆ли̑ка таковоѡбра̑зна, и҆ въ сѣ́мени созрѣ́етъ гро́здъ: и҆, по вѣ́рѣ ва́ю бꙋ́ди ва́ма<footnote lang="cu">Матѳ. гл. ѳ҃, ст. к҃ѳ.</footnote>.</p>
<p>ѕ҃і. Є҆гда̀ приболѣ́зненнѣ проти́вꙋ страсте́мъ ѡ҆брѣта́ющесѧ, ѕѣ́льнѣе стꙋ́дными помышле́нми ѿ бѣсѡ́въ стꙋжа́еми є҆смы̀, тогда̀ наипа́че въ вѣ́рѣ гдⷭ҇ней ᲂу҆твержда́имсѧ, и҆ и҆звѣ́стншꙋ ѿ ѡ҆бѣтова́нныхъ вѣ́чныхъ благи́хъ показꙋ́имъ наде́ждꙋ, є҆ѧ́же лиши́тисѧ на́мъ вразѝ, и҆ ѿчꙋжди́тисѧ за́вистїю тща́тсѧ. А҆́ще бо не ѕѣлѡ̀ вели̑ка бы́ша бы́ли ѻ҆́на блага̑ѧ, не бы́ша толи́кою за́вистїю на ны̀ бѣ́сове возже́гшесѧ, скве́рными пѡ́мыслы ча́стѣ стрѣлѧ́ти: понѐ си́мъ неи́стовство своѐ и҆звѣ́стно твори́ти мнѧ́ще, и҆ ко ѿча́ѧнїю на́съ спорѣва́ти непщꙋ́юще, несно́снымъ и҆ мно́гимъ стꙋже́нїемъ.</p>
<p>з҃і. Ра́зꙋмъ и҆́стиннѣйшъ нѣ́цыи бы́ти дѣѧ́нїе ѡ҆предѣлѧ́ютъ. Тщи́тсѧ ᲂу҆̀бо наипа́че дѣ́лы и҆ вѣ́рꙋ и҆ ра́зꙋмъ пока́зовати: ѡ҆ <anchor type="page" number="763"/> ра́зꙋмѣ бо є҆ди́нѣмъ воскича́выйсѧ, ᲂу҆слы́шитъ, ꙗ҆́кѡ бг҃а и҆сповѣ́дꙋютъ вѣ́дати, а҆ дѣ́лы ѿме́щꙋтсѧ є҆гѡ̀.</p>
<p>и҃і. Ꙗ҆́кѡ наимно́жайше во вре́мѧ пра́здникѡвъ и҆ свѧты́хъ собра́нїй, и҆ па́че же є҆гда̀ и҆́мать кто̀ къ та́йнѣй трапе́зѣ пристꙋпа́ти, тогда̀ скве́рными мечта́нїи и҆ тече́нїемъ сѣ́мене по́стника бѣ́сове ѡ҆скверни́ти тща́тсѧ: но нижѐ си́мъ да сокрꙋша́тъ, и҆лѝ разсла́бѧтъ всѧ̑ терпѣли́внѣ и҆ до́блественнѣ носи́ти ѡ҆бꙋче́ннаго: нижѐ да хва́лѧтсѧ на ны̀ дѣворастли́тели, ꙗ҆́кѡ пра́ви.</p>
<p>ѳ҃і. Нра́вꙋ и҆ ᲂу҆се́рдїю вразѝ ѿмщева́ютъ, разли́чными и҆ неизрече́нными и҆скꙋше́ньми дꙋ́шꙋ заꙋша́юще: ѿ скорбе́й же мно́гихъ и҆ неисповѣди́мыхъ вѣне́цъ тебѣ̀ плете́тсѧ, и҆ въ не́мощехъ же соверша́етсѧ си́ла хрⷭ҇то́ва<footnote lang="cu">в҃ Кор. гл. в҃і, ст. ѳ҃.</footnote>, и҆ въ печа́льншихъ ᲂу҆строе́нїихъ процвѣта́ти ѡ҆бы́че благода́ть дх҃а: возсїѧ́ бо во тьмѣ̀ свѣ́тъ пра̑вымъ<footnote lang="cu">Ѱал. ра҃і, ст. в҃.</footnote>, а҆́ще ᲂу҆́бѡ дерзнове́нїе и҆ похвалꙋ̀ ᲂу҆пова́нїѧ да́же до конца̀ и҆звѣ́стнꙋ ᲂу҆де́ржимъ.</p>
<p>к҃. Ничто́же та́кѡ и҆стреблѧ́ти добродѣ́тель ѡ҆бы́че, ꙗ҆́коже кощꙋ́ны, и҆ є҆́же и҆гра́ти, и҆ праздносло́вїе. И҆ напроти́въ ничто́же та́кѡ ѡ҆бетша́вшꙋю ѡ҆бновлѧ́етъ дꙋ́шꙋ, и҆ прибли́житисѧ къ бг҃ови ᲂу҆строѧ́етъ, ꙗ҆́коже стра́хъ бж҃їй, и҆ до́брое внима́нїе, и҆ є҆́же поꙋча́тисѧ непреста́ннѡ словесє́мъ бж҃їимъ, и҆ моли́твою себѐ воѡрꙋжа́ти, и҆ бдѣ́нїѧ прїѡбрѣ́тенїе и҆зслѣ́довати.</p>
<p>к҃а. Прили́чнѣйше кꙋ́пнѡ и҆ поле́зно дꙋшѝ, є҆́же тве́рдѣ носи́ти всѧ́кꙋ ско́рбь, и҆лѝ ѿ человѣ̑къ, и҆ ѿ бѣсѡ́въ наводи́мꙋ, и҆ вѣ́дѣти и҆звѣ́стнѡ, ꙗ҆́кѡ должницы̀ є҆смы̀ ᲂу҆дрꙋче́нїѧ. И҆ никого́же и҆но́го, то́чїю є҆ди́наго себѐ всегда̀ порица́ти: и҆но́го бо ѡ҆ свои́хъ ско́рбныхъ порица́ѧй, поползе́сѧ ѿ пра́веднагѡ прили́чности сꙋда̀.</p>
<p>к҃в. Ѻ҆вогда̀ ѿ десна́гѡ человѣ́къ ѿдви́житсѧ<footnote lang="cu">ᲂу҆далѧ́етсѧ.</footnote> стоѧ́нїѧ, а҆́ще бы и҆ тщали́въ бы́лъ, ᲂу҆мно́жившымсѧ и҆скꙋше́нїѧмъ, и҆зстꙋпа́ѧ ѿ своегѡ̀ чи́на: за є҆́же все́й є҆гѡ̀, ꙗ҆́коже глаго́летъ писа́нїе, поглоще́ннѣй бы́ти мꙋ́дрости же и҆ хꙋдо́жествꙋ<footnote lang="cu">Ѱал. р҃ѕ, ст. к҃з.</footnote>. Ꙗ҆́кѡ да не ᲂу҆пова́юще <anchor type="page" number="764"/> бꙋ́демъ на сѧ̀, и҆ да не похва́литсѧ і҆и҃ль глаго́лѧ: рꙋка̀ моѧ̀ спасе́ мѧ<footnote lang="cu">Сꙋде́й гл. з҃, ст. в҃.</footnote>. Но ᲂу҆пова́й па́ки ᲂу҆стро́итисѧ въ пре́жнемъ кра́сномъ ᲂу҆строе́нїи, ѿпа́дшꙋ ѿ тебѐ бж҃е́ственнымъ велѣ́нїемъ, и҆ ѿгна́нꙋ бы́вшꙋ лꙋка́вомꙋ, и҆́же всѧ̑ ᲂу҆́бѡ стра́стнѣ и҆ ви́дѣти и҆ слы́шати под̾ꙋща́етъ, и҆ ко грѣхꙋ̀ побꙋжда́етъ: ѡ҆дебели́въ же ᲂу҆́мъ ꙗ҆́коже ѻ҆́блакомъ гꙋсты́мъ, твори́тъ и҆ пло́ть ѡ҆щꙋща́ти неизрече́ннꙋ тѧготꙋ́ же и҆ бре́мѧ: и҆ всажде́нный по́мыслъ про́стъ нѣ́кїй сꙋ́щъ и҆ непритво́ренъ, по подо́бїю новорожде́нныхъ младе́нцєвъ, разли́ченъ показꙋ́етъ, и҆ ѕѣлѡ̀ многоискꙋ́сенъ всѧ́ческагѡ грѣха̀, ѡ҆баѧ́въ и҆ преврати́въ сего̀ къ нечистотѣ̀ приклоне́нїемъ.</p>
<p>к҃г. Вели́ка нѣ́каѧ ве́щь человѣ́къ, расты́й внꙋ́трь, и҆ велича́емь добродѣ́тельми: но ѻ҆ба́че се́й вели́кїй бои́тсѧ грѣха̀, ꙗ҆́коже мы́ши сло́нъ, да не ка́кѡ и҆ны̑мъ проповѣ́дꙋѧ, са́мъ неключи́мь бꙋ́детъ<footnote lang="cu">а҃ Кор. гл. ѳ҃, ст. к҃з.</footnote>.</p>
<p>к҃д. Не то́чїю близ̾ сконча́нїѧ мі́ра дїа́волъ словеса̀ возглаго́летъ на вы́шнѧго<footnote lang="cu">Данїи́л. гл. з҃, ст. к҃є.</footnote>, ꙗ҆́коже глаго́летъ данїи́лъ: но ᲂу҆́бѡ и҆ ны́нѣ нѣ́когда тѧ̑жкїѧ чрез̾ по́мыслы на́шѧ до самагѡ̀ тогѡ̀ небесѐ возсыла́етъ хꙋлы̑: и҆ на сама́го хꙋлѧ̀ вы́шнѧго, и҆ на созда́нїѧ є҆гѡ̀, и҆ на ст҃ы̑ѧ хрⷭ҇тѡ́вы та̑йны. Но мы̀ водрꙋже́ни сꙋ́ще на ка́мени ра́зꙋма, да не ᲂу҆бои́мсѧ ѡ҆ си́хъ, ни да ᲂу҆диви́мсѧ ѡ҆ де́рзости нечести́вагѡ: вѣ́рꙋ же и҆ моли́твꙋ те́плшꙋ ᲂу҆потреблѧ́юще, и҆ свы́шнее посо́бїе полꙋчи́вше ѿмщева́емъ врагꙋ̀.</p>
<p>к҃є. Ра́тꙋѧ и҆ поноша́ѧ съ де́рзостїю нахо́дитъ вра́гъ на дꙋ́шꙋ и҆зше́дшꙋю ѿ тѣ́ла, клеветни́къ бы́въ го́рекъ же и҆ стра́шенъ ѡ҆ согрѣше́нныхъ. Но возмо́жно є҆́сть ви́дѣти тогда̀ боголюби́вꙋю и҆ вѣ́рнѣйшꙋю дꙋ́шꙋ, а҆́ще и҆ мно́жицею ᲂу҆ѧ́звлена бы́сть грѣха́ми, не ᲂу҆жаса́ющꙋюсѧ ѻ҆́нагѡ стремле́нїй же и҆ преще́нїй: но па́че ᲂу҆крѣплѧ́емꙋ ѡ҆ гдⷭ҇ѣ, и҆ воскрилѧ́емꙋ ра́достїю, и҆ дерзотвори́мꙋ наставлѧ́ющими свѧты́ми си́лами, и҆ ѡ҆стѣнѧ́емꙋ свѣ́томъ вѣ́ры, и҆ противовзыва́ющꙋ со мно́гимъ дерзнове́нїемъ лꙋка́вомꙋ дїа́волꙋ: что̀ тебѣ̀ и҆ на́мъ, чꙋ́ждый бг҃а; что̀ тебѣ̀ и҆ на́мъ, бѣжа́телю <anchor type="page" number="765"/> небе́сныхъ и҆ ра́бе лꙋка́вый; не и҆́маши ты̀ вла́сти над̾ на́ми: хрⷭ҇то́съ бо сн҃ъ бж҃їй, над̾ на́ми же и҆ над̾ всѣ́ми вла́сть и҆́мать: томꙋ̀ согрѣши́хомъ, томꙋ̀ и҆ ѿвѣ́тствовати бꙋ́демъ, ѡ҆брꙋче́нїе<footnote lang="cu">зало́гъ.</footnote> и҆мꙋ́ще є҆́же къ на́мъ милосе́рдїѧ и҆ спасе́нїѧ, кре́стъ сегѡ̀ честны́й. Ты́ же бѣжѝ дале́че ѿ на́съ гꙋби́телю, ничто́же тебѣ̀ и҆ рабѡ́мъ хрⷭ҇тѡ́вымъ. Сїѧ̑ глаго́лющей дꙋшѝ съ де́рзостїю, плєщѝ про́чее дае́тъ дїа́волъ, и҆ вопїе́тъ плача́сѧ: не возмо́гъ противоста́ти и҆́мени хрⷭ҇то́вꙋ. Превы́шше же сꙋ́щи дꙋша̀, пари́тъ верхꙋ̀ врага̀, заꙋша́ющи є҆го̀, ꙗ҆́коже глаго́лемый борзокри́лъ вра́на. И҆ по си́хъ ра́дꙋющисѧ ѿ бж҃е́ственныхъ а҆́гг҃лъ прено́ситсѧ въ мѣста̀ ѡ҆предѣлє́ннаѧ є҆́й по ᲂу҆строе́нїю є҆ѧ̀.</p>
<p>к҃ѕ. Ꙗ҆́кѡ и҆ ма́лымъ нѣ́кимъ и҆скꙋше́нїемъ по попꙋще́нїю возбранѧ́емь є҆́сть пред̾ꙋспѣ́ти тщали́вый, да ᲂу҆вѣрѧ́етъ тѧ̀, є҆хеннїѐ<footnote lang="cu">корабледе́ржица.</footnote>, малѣ́йшаѧ ры́бица, тьма́ми ѡ҆бремене́нъ кора́бль прикоснове́нїемъ є҆ди́нѣмъ ᲂу҆празднѧ́ющаѧ, и҆ пред̾итѝ возбранѧ́ющаѧ, и҆ помѧнѝ всѧ́кѡ глаго́лющаго: ꙗ҆́кѡ а҆́зъ толи́кїй па́ѵелъ є҆ди́ною и҆ два́жды восхотѣ́хъ прїитѝ къ ва́мъ, и҆ возбранѝ на́мъ сатана̀<footnote lang="cu">а҃ Сол. гл. к҃, ст. и҃і.</footnote>. Но не сегѡ̀ ра́ди да смѧте́шисѧ, противоподвиза́йсѧ же па́че терпѣ́нїемъ, и҆ полꙋчи́ши благода́ть.</p>
<p>к҃з. И҆́же добродѣ́тельми ѕѣлѡ̀ и҆з̾ѡби́лꙋѧй, а҆́ще ᲂу҆ны́нїемъ ᲂу҆клони́тсѧ ѿ подоба́ющагѡ, восхо́дѧтъ на него̀ сы́нове ѕлы́хъ востѡ́къ ѿ а҆мали́ка, и҆ па́че же мадїа̑мъ<footnote lang="cu">Сꙋде́й гл. ѕ҃.</footnote>, блꙋдолюби́ваѧ си́ла, съ велблю́ды свои́ми, си́рѣчь со стра́стными па́мѧтьми, и҆̀мже нѣ́сть числа̀, и҆ разорѧ́ютъ всѧ̑ плоды̀ зємны́ѧ, си́рѣчь и҆зрѧ́днѣйшагѡ дѣѧ́нїѧ же и҆ ѻ҆бы́чаѧ. И҆ тогда̀ про́чее ѡ҆бнищава́етъ і҆и҃ль, и҆ ѕѣлѡ̀ малодꙋ́шествꙋетъ, и҆ понꙋжда́емь є҆́сть возопи́ти ко гдⷭ҇ꙋ. И҆ та́кѡ посыла́етсѧ съ небесѐ по́мыслъ бла́гъ, гедеѡ́нꙋ подража́ющъ мно́гою вѣ́рою и҆ смиренномꙋ́дрїемъ: ты́сѧща бо моѧ̀, речѐ, хꙋ́ждша въ манассі́и, ꙗ҆́кѡ ѡ҆полчи́тисѧ на толи̑каѧ мно́жєства, тремѝ сты̀ немощны́ми человѣ́ки, и҆ зна́мєнїѧ побѣ́ды пресла́внѡ поста́вити на сопроти̑вныѧ спобо́рствомъ благода́ти.</p>
<anchor type="page" number="766"/>
<p>к҃и. Не ᲂу҆́бѡ возмо́жеши на а҆́спїда и҆ васїлі́ска настꙋпи́ти, и҆ прѡ́чаѧ, а҆́ще не мно́гою мольбо́ю бг҃а ᲂу҆моли́въ прїи́меши побо́рникѡвъ а҆́гг҃лъ ѡ҆блегчава́ющихъ тѧ̀ свои́ми рꙋка́ми, и҆ горѣ̀ тѧ̀ творѧ́щихъ тиме́ннагѡ произволе́нїѧ.</p>
<p>к҃ѳ. Є҆гда̀ кто̀ подвиза́ѧсѧ крѣ́пкѡ побѣжде́нъ вы̀ бы́лъ, никто́же да печа́лꙋетъ, нижѐ да ᲂу҆томлѧ́етсѧ: но глаго́лы и҆са́їи да и҆спра́витсѧ, да благодꙋ́шествꙋетъ такѡва̀ напѣва́ѧ: Могꙋ́щїи покарѧ́йтесѧ! ѽ лꙋка́вїи бѣ́си, а҆́ще бо и҆ па́ки возмо́жете, па́ки побѣжде́ни бꙋ́дете. И҆ и҆́же а҆́ще совѣ́тъ совѣщава́сте, разори́тъ гдⷭ҇ь, ꙗ҆́кѡ съ на́ми бг҃ъ є҆́сть, бг҃ъ низве́ржєнныѧ возставлѧ́ѧй, и҆ ᲂу҆строѧ́ѧй врагѝ на́шѧ пла́кати, внегда̀ бы́хомъ ка́ѧлисѧ.</p>
<p>л҃. Невозмо́жно є҆́сть без̾ печа́ли прейтѝ наказꙋ́емомꙋ во и҆скꙋше́нїихъ: и҆ посе́мъ мно́гїѧ ра́дости и҆сполнѧ́ютсѧ такові́и, и҆ сле́зъ сла́дкихъ, и҆ разꙋмѣ́нїй бж҃е́ственныхъ, є҆ли́цы воздѣ́лаша болѣ́знь и҆ ско́рбь въ сердца́хъ свои́хъ.</p>
<p>л҃а. А҆́ще хотѧ̀ і҆саа́къ: и҆ течѧ̀ нѣ́когда и҆са́ѵъ къ жела́нїю благослове́нїѧ погрѣши́ста<footnote lang="cu">Ри́м. гл. ѳ҃, ст. ѕ҃і.</footnote>: ми́лꙋющагѡ бг҃а и҆ бл҃гословѧ́щагѡ дх҃омъ помазꙋ́ющагѡ. Не є҆гѡ́же мы̀ всѧ́кѡ восхотѣ́хомъ, но є҆го́же бг҃ъ, пре́жде не́же созда́ти пред̾ꙋста́ви въ слꙋже́нїе. Ника́коже да смѧте́мсѧ нижѐ ᲂу҆́бѡ зави́дѣти да и҆́мамы, є҆гда̀ ᲂу҆ви́димъ бра́тїю нѣ́кꙋю ᲂу҆ми́льнꙋ и҆ малѣ́йшꙋ въ добродѣ́тели пред̾ꙋспѣ́вшꙋю. Слы́шалъ є҆сѝ и҆ гдⷭ҇а глаго́лющаго: Да́ждь семꙋ̀ мѣ́сто, ꙗ҆́коже сѣ́сти вы́ше<footnote lang="cu">Лꙋкѝ гл. д҃і, ст. ѳ҃.</footnote>. Оу҆дивлѧ́емсѧ же па́че ѡ҆ си́хъ сꙋдїѝ премꙋ́дрѣ и҆ неизрече́ннѡ сꙋди́вшꙋ, ѻ҆́номꙋ ᲂу҆̀бо малѣ́йшемꙋ и҆ послѣ́днемꙋ пе́рвенствовати и҆ наставлѧ́ти: на́мъ же послѣ̑днимъ бы́ти, по́стничествомъ и҆ вре́менемъ па́че ѻ҆́нагѡ пе́рвенствꙋющымъ. Коемꙋ́ждо бо человѣ́кꙋ, ꙗ҆́коже раздѣлѝ гдⷭ҇ь, та́кѡ и҆ ходи́ти да и҆́мамы: А҆́ще дꙋ́хомъ живе́мъ, дꙋ́хомъ и҆ да хо́димъ<footnote lang="cu">Гала́т. гл. є҃, ст. к҃є.</footnote>, по пи́санномꙋ.</p>
<p>л҃в. Никогда́же прїе́мли сꙋ́щаго въ повинове́нїи твое́мъ, да́ждь мѝ, глаго́люща тебѣ̀, вла́сть нѣ́кое вре́мѧ на добродѣ́тель, <anchor type="page" number="767"/> сїю̀, и҆лѝ сїю̀ ве́щь и҆скꙋси́ти, и҆ та́кѡ и҆спра́вити: та́кѡ бо глаго́лѧй, ꙗ҆́вѣ є҆́сть, ꙗ҆́кѡ свою̀ соверша́ѧй во́лю и҆ добрѣ́йшагѡ повинове́нїѧ сло́ги<footnote lang="cu">ѡ҆бѣ́ты.</footnote> ѿме́щетъ.</p>
<p>л҃г. Стра̑сти ᲂу҆́бѡ пло́ти и҆ дꙋшѝ, ꙗ҆́коже ᲂу҆́зриши, вре́менемъ, и҆ бж҃е́ственнымъ ма́нїемъ<footnote lang="cu">хотѣ́нїемъ.</footnote> потребѧ́тсѧ, а҆́ще и҆ приращє́ны<footnote lang="cu">ᲂу҆мно́жены.</footnote> сꙋ́ть: ми́лость же хрⷭ҇то́ва никогда́же разори́тсѧ: ми́лость бо гдⷭ҇нѧ, ѿ вѣ́ка сегѡ̀ и҆ до вѣ́ка бꙋ́дꙋщагѡ на боѧ́щихсѧ є҆гѡ̀<footnote lang="cu">Ѱал. р҃в, ст. з҃і.</footnote>.</p>
<p>л҃д. Сокрѡ́вища ца̑рска ᲂу҆мно́жатсѧ зла́та, и҆ ᲂу҆́мове сꙋ́щихъ вои́стиннꙋ и҆́нѡкъ и҆спо́лнѧтсѧ ра́зꙋма.</p>
<p>л҃є. Ѻ҆вогда̀ ᲂу҆чи́тель въ безче́стїе предае́тсѧ за дꙋхо́внѣ по́льзовавшихсѧ и҆скꙋшє́нїѧ терпѧ̀: мы́ бо глаго́летъ, безче́стни и҆ безче́стими па́костникомъ и҆ не́мощни: вы́ же сла́вни и҆ крѣ́пцы ѡ҆ хрⷭ҇тѣ̀ є҆стѐ<footnote lang="cu">а҃ Кор. гл. д҃, ст. і҃.</footnote>.</p>
<p>л҃ѕ. И҆сто́чникъ и҆ подло́гъ<footnote lang="cu">вина̀.</footnote>, є҆́же пло́тїю тлѣ́нїѧ стра́стный по́мыслъ, є҆го́же покаѧ́нїемъ и҆зпредѣлѧ́етъ<footnote lang="cu">и҆зго́нитъ.</footnote> ѿ дꙋшѝ, тре́звенъ бы́вый по паде́нїи: до́брѣ бо пла́касте па́че, да и҆́зметсѧ ѿ среды̀ ва́съ под̾ꙋсти́вый дѣ́ло сїѐ содѣ́ѧти лꙋка́вый и҆ неподо́бный по́мыслъ<footnote lang="cu">а҃ Кор. гл. є҃, ст. в҃.</footnote>. Тѣ́мже пла́чь сопротивлѧ́етсѧ дꙋ́хꙋ тлѣ́нїѧ.</p>
<p>л҃з. Кто̀ возвѣсти́тъ и҆згнѣте́нномꙋ безсла́вїемъ и҆ безси́лїемъ добродѣ́телей, ꙗ҆́кѡ ᲂу҆́зритъ і҆и҃са не то́чїю въ бꙋ́дꙋщемъ, но и҆ здѣ̀ ᲂу҆жѐ съ си́лою и҆ сла́вою вели́кою грѧдꙋ́ща къ немꙋ̀ безстра́стїемъ. Ꙗ҆́коже рещѝ ꙗ҆́кѡ са́рра дꙋшѝ въ непло́дствѣ состарѣ́вшейсѧ, и҆ па́че ча́ѧнїѧ ро́ждшей сы́на пра́вды, ꙗ҆́кѡ смѣ́хъ мнѣ̀ сотворѝ бг҃ъ: си́рѣчь, велича́йшꙋ ра́дость дарова̀ мно́жайшими лѣ́ты ѡ҆печа́ленномꙋ многостра́стїемъ. И҆лѝ ꙗ҆́коже и҆́нъ толкова́тель и҆здадѐ: мла́дость мнѣ̀ сотворѝ бг҃ъ: си́рѣчь, ѡ҆бнови́сѧ ꙗ҆́кѡ ѻ҆́рлѧ ю҆́ность моѧ̀<footnote lang="cu">Ѱал. р҃в, ст. є҃.</footnote>, ѡ҆бетша́вшаѧ пре́жде во грѣсѣ́хъ и҆ страсте́хъ безче́стїѧ: ны́нѣ бо па́ки роди́хсѧ, и҆ па́ки ю҆́нъ є҆́смь и҆ мѧ́гокъ ѡ҆жесточе́нный пре́жде вещество́мъ, и҆ гла́дцѣ ви́ждꙋ ны́нѣ про́чее ꙗ҆̀же въ мі́рѣ вє́щи: прїе́мь є҆́же по є҆стествꙋ̀ про́стое неразли́чное здра́вꙋ бы́вшꙋ ᲂу҆мꙋ̀ многомилосе́рдїемъ <anchor type="page" number="768"/> бж҃їимъ. И҆ бы́сть пло́ть моѧ̀ ꙗ҆́коже неема́на сѷрі́анина, ꙗ҆́коже младе́нцєвъ, за є҆́же и҆змы́тисѧ мѝ во і҆ѻрда́нѣ ра́зꙋма, и҆ є҆́смь є҆диномы́сленъ благода́тїю бж҃їею, и҆зба́вленъ совѣ́та ѕмі́ева и҆ полка̀, и҆́хже проти́вꙋ є҆стествꙋ̀ стѧжа́въ пе́рвѣе многоискꙋ́сныхъ же и҆ многовеще́ственныхъ пѡ́мыслъ ѕло́бы.</p>
<p>л҃и. Вмѣнѝ къ тебѣ̀ глаго́лати гдⷭ҇ꙋ, ꙗ҆́кѡ во вре́мѧ нѣ́кое ѿѧ́хъ ѿ тебѐ сїѐ и҆ сїѐ дарова́нїе, ѡ҆ ни́хже непщева́лъ є҆сѝ ᲂу҆́мъ тво́й и҆звѣ́ствовати и҆ почива́ти: да́хъ же тебѣ̀ вмѣ́стѡ си́хъ и҆́но равнова́жно дарова́нїе сїѐ и҆ сїѐ. Ты́ же ѿѧ̑таѧ ᲂу҆́бѡ помышлѧ́ѧ: да̑ннаѧ же па́че ѻ҆́нѣхъ не созира́ѧ, дрѧ́хлꙋеши и҆ болѣ́знꙋеши и҆ печа́лїю ᲂу҆ѧзвлѧ́ешисѧ. Но весели́ши мѧ̀, прїе́млѧ ско́рбь ѿ менѐ<footnote lang="cu">в҃ Корі́н. гл. в҃, ст. в҃.</footnote>: ско́рбь бо творю̀ а҆́зъ на по́льзꙋ, спастѝ па́че, а҆ не погꙋби́ти ᲂу҆строѧ́ѧ вмѣне́ннаго мѝ сы́на.</p>
<p>л҃ѳ. Заповѣ́ждь себѣ̀ и҆ ᲂу҆зако́ни не ꙗ҆́сти ры́бы, и҆ назира́й по си́хъ, ꙗ҆́кѡ къ жела́нїю ры́бы неѡсла́бнѡ вра́гъ порѣва́етъ тѧ̀, и҆ ты̀ па́ки подо́бнѣ къ наслажде́нїю нево́льнагѡ тебѣ̀ неи́стовнѡ тщи́шисѧ, ꙗ҆́кѡ да наꙋча́ешисѧ ѡ҆ а҆да́млихъ ѡ҆бра́знѣ слꙋ́чаѧхъ: слы́шавъ бо ѻ҆́нъ, да не ꙗ҆́си ѿ сеѧ̀ є҆ди́ныѧ ве́щи, на сїю̀ па́че со мно́гимъ жела́нїемъ є҆ди́нꙋ ѿрече́ннꙋю<footnote lang="cu">возбране́ннꙋю.</footnote> потечѐ.</p>
<p>м҃. И҆на́го ᲂу҆́бѡ ра́зꙋмомъ бг҃ъ спаса́етъ, а҆ и҆на́го простото́ю и҆ неѕло́бїемъ: вѣ́дѣти бо до́лженъ є҆сѝ, ꙗ҆́кѡ не ѿри́нетъ бг҃ъ неѕло́биваго.</p>
<p>м҃а. Є҆ли́цы моли́твꙋ ѕѣ́льнее ᲂу҆потреблѧ́ютъ, сі́и ѿ стра́шныхъ и҆ свирѣ́пыхъ и҆скꙋше́нїй плѣнѧ́еми сꙋ́ть.</p>
<p>м҃в. А҆́ще въ безстра́стїе произво́лилъ є҆сѝ ѡ҆дѣ́ѧтисѧ, не без̾ попече́нїѧ бꙋ́ди, но и҆ є҆ли́ка си́ла, тщи́сѧ сїѐ полꙋчи́ти: воздыха́емъ бо, въ жили́ще на́ше небе́сное ѡ҆блещи́сѧ жела́юще. Да поже́рто бꙋ́детъ не то́чїю тѣле́снѣ по сконча́нїи вѣ́ка, но и҆ здѣ̀ ᲂу҆жѐ мы́сленнѣ во ѡ҆брꙋче́нїи ме́ртвенное живото́мъ<footnote lang="cu">в҃ Кор. гл. є҃, ст. в҃ и҆ д҃.</footnote>: поже́рта бо бы́сть сме́рть побѣ́дою<footnote lang="cu">а҃ Кор. гл. є҃і, ст. н҃д.</footnote>, и҆ пожє́рты бꙋ́дꙋтъ всѝ <anchor type="page" number="769"/> є҆гѵ́птѧне ѡ҆скорблѧ́ющїи на́съ и҆ гонѧ́щїи въ слѣ́дъ на́съ, волна́ми съ небесѐ на́мъ низпѡ́сланныѧ си̑лы.</p>
<p>м҃г. А҆́ще забꙋ́деши ре́кшагѡ: ꙗ҆́кѡ бою́сѧ, да не ка́кѡ и҆ны̑мъ проповѣ́дꙋѧ, са́мъ неключи́мь бꙋ́дꙋ<footnote lang="cu">а҃ Кор. гл. ѳ҃, ст. к҃з.</footnote>: и҆ мнѧ́йсѧ стоѧ́ти, да блюде́тсѧ да не паде́тъ: и҆, ты̀ дꙋхо́вный, блюды́й себѐ, да не и҆ ты̀ и҆скꙋше́нъ бꙋ́деши<footnote lang="cu">а҃ Кор. гл. і҃, ст. в҃і.</footnote>: и҆ а҆́ще забꙋ́деши соломѡ́ново по толи́цѣй благода́ти ᲂу҆клоне́нїе и҆ беззако́нїе: и҆ а҆́ще забве́нїю преда́си неча́ѧнное вели́кагѡ петра̀ ѿверже́нїе<footnote lang="cu">Гала́т. гл. ѕ҃, ст. а҃.</footnote>: возꙋпова́й на ра́зꙋмъ тво́й, и҆ велехвали́сѧ ѡ҆ жи́тельствѣ, и҆ вре́мени мно́гагѡ по́стничества твоегѡ̀ велемꙋ́дрствꙋй, и҆ да́си мѣ́сто го́рдости. Но ника́коже взна́къ да возлѧ́гнеши, ѽ бра́те, бо́йсѧ же па́че, доне́лѣже дыха́еши, а҆́ще и҆ въ число̀ дости́глъ є҆сѝ мѡѷсе́евыхъ лѣ́тъ, и҆ моли́сѧ, глаго́лѧ: гдⷭ҇и, не ѿве́ржи менѐ во вре́мѧ ста́рости моеѧ̀, внегда̀ ѡ҆скꙋдѣва́ти крѣ́пости мое́й, не ѡ҆ста́ви менѐ бж҃е сп҃си́телю мо́й<footnote lang="cu">Ѱал. ѻ҃, ст. ѳ҃.</footnote>. Ѡ҆ тебѣ̀ пѣ́нїе моѐ вы́нꙋ<footnote lang="cu">Ѱал. ѻ҃, ст. ѕ҃.</footnote>.</p>
<p>м҃д. Глаго́летъ тебѣ̀ гдⷭ҇ь, ꙗ҆́коже матѳе́ю, по мнѣ̀ грѧдѝ. Ты̀ ᲂу҆̀бо твоегѡ̀ многовожделѣ́ннагѡ ᲂу҆се́рдїемъ въ слѣ́дъ теча̀ влⷣки, а҆́ще на пꙋтѝ жите́йстѣмъ преткне́ши ѡ҆ ка́мень стра́стенъ но́гꙋ твою̀, и҆ паде́ши во грѣ́хъ неча́ѧннѡ: и҆лѝ мно́жицею тимѣ̑ннымъ ѡ҆брѣта́ющымсѧ мѣстѡ́мъ, ꙗ҆́коже не хотѣ́лъ є҆сѝ, поползнꙋ́лсѧ є҆сѝ и҆ па́лъ, є҆ли́жды а҆́ще слꙋчи́тсѧ па́сти же и҆ помꙋ́чити тѣ́ло, толи́кожды воста́въ, тѣ́мже ᲂу҆се́рдїемъ въ слѣ́дъ тецы̀ своегѡ̀ гдⷭ҇а, до́ндеже пости́гнеши є҆го̀. Та́кѡ во свѧтѣ́мъ помышле́нїи ꙗ҆ви́хсѧ тебѣ̀, ви́дѣти спаса́ющꙋю мѧ̀ си́лꙋ и҆ сла́вꙋ, и҆ ѡ҆ и҆́мени твое́мъ гдⷭ҇и воздежꙋ̀ рꙋ́цѣ моѝ<footnote lang="cu">Ѱал. ѯ҃в, ст. є҃.</footnote>. И҆ возмню̀ и҆ вознепщꙋ́ю тꙋ́ка и҆ ма́сти и҆сполнѧ́тисѧ, и҆ возра́дꙋютсѧ ᲂу҆стнѣ̀ моѝ пою́ще тебѣ̀. Ве́лїе бо мѝ є҆́сть, ꙗ҆́кѡ прозва́хсѧ хрїстїа́нинъ, ꙗ҆́коже глаго́летъ мѝ гдⷭ҇ь и҆са́їемъ: Ве́лїе тѝ є҆́сть, є҆́же назва́тисѧ тебѣ̀ рабо́мъ мои́мъ<footnote lang="cu">И҆са́їи гл. м҃ѳ, ст. ѕ҃.</footnote>.</p>
<p>м҃є. Нѣ́гдѣ ᲂу҆́бѡ глаго́летъ, ꙗ҆́кѡ да́стъ бла̑га ѻ҆ц҃ъ просѧ́щымъ ᲂу҆ негѡ̀<footnote lang="cu">Матѳ. гл. з҃, ст а҃і.</footnote>: нѣ́гдѣ же, ꙗ҆́кѡ да́стъ дх҃а ст҃а́го молѧ́щымсѧ. <anchor type="page" number="770"/> И҆́миже глагѡ́лы разꙋмѣ́емъ не то́кмѡ прегрѣше́нїй ѡ҆ставле́нїе, но и҆ нбⷭ҇ныхъ дарова́нїй подаѧ́нїе полꙋча́ти моле́бникѡмъ бж҃їимъ, ᲂу҆крѣплѧ́ющымсѧ таково́ю мы́слїю: ꙗ҆́кѡ не пра́ведникѡмъ, но грѣ́шникѡмъ такѡва̀ бла̑га ѡ҆бѣщава́етъ гдⷭ҇ь: а҆́ще бо вы̀, глаго́летъ, ѕлѝ сꙋ́ще, ᲂу҆мѣ́ете даѧ̑нїѧ бла̑га даѧ́ти ча́дѡмъ ва́шымъ, кольмѝ па́че ѻ҆ц҃ъ ва́шъ небе́сный да́стъ просѧ́щымъ ᲂу҆ негѡ̀ дх҃а ст҃а́го<footnote lang="cu">Лꙋкѝ гл. а҃і, ст. г҃і.</footnote>. Просѝ ᲂу҆̀бо неѡсла́бнѡ, и҆ несꙋмнѣ́ннымъ произволе́нїемъ, а҆́ще и҆ хꙋ́дъ є҆сѝ въ добродѣ́тельномъ жи́тельствѣ, и҆ ѕѣлѡ̀ безси́ленъ, и҆ па́че досто́инства, и҆ прїи́меши вели̑каѧ.</p>
<p>м҃ѕ. Ка́кѡ бы мо́глъ вѣ́ровати невѣ́рный и҆лѝ маловѣ́рный, ꙗ҆́кѡ мра́вїй воскрилѧ́етсѧ, и҆ че́рвь нѣ́кїй пти́ца быва́етъ, и҆ ꙗ҆́кѡ и҆́на мнѡ́жайша пресла́внѡ быва́ютъ во тва́ри: да понѐ та́кѡ ѿложи́въ невѣ́рїѧ недꙋ́гъ и҆ безнаде́жїѧ, крилѣ̀ и҆зрасти́тъ про́чее, и҆ прораща́етъ ꙗ҆́кѡ дре́во всехва́льный ра́зꙋмъ<footnote lang="cu">І҆езек. гл. з҃і, ст. к҃д.</footnote>. А҆́зъ бо є҆́смь, глаго́летъ, дре́во сꙋхо́е, прораща́ѧй и҆ ѡ҆животворѧ́ѧй и҆зсо́хшыѧ кѡ́сти<footnote lang="cu">І҆езек. гл. л҃з.</footnote>.</p>
<p>м҃з. Ника́коже потре́бы ра́ди тѣлесѐ попече́нїи восхощи́мъ та́ѧти, все́ю же дꙋше́ю ᲂу҆вѣ́римъ бг҃ови: ꙗ҆́коже нѣ́кїй нѣ́когда глаго́ла мꙋ́жъ бла́гъ: Оу҆вѣ́рите бг҃ови, и҆ ᲂу҆вѣ́рено бꙋ́детъ ва́мъ. И҆ ꙗ҆́коже пи́шетъ блаже́нный пе́тръ а҆пⷭ҇лъ: Оу҆цѣломꙋ́дритесѧ и҆ трезви́тесѧ въ моли́твахъ<footnote lang="cu">а҃ Петра̀ гл. д҃, ст. з҃.</footnote>: и҆, всю̀ ва́шꙋ печа́ль на бг҃а возве́ргше, ꙗ҆́кѡ то́й пече́тсѧ ѡ҆ ва́съ<footnote lang="cu">а҃ Петра̀ гл. є҃, ст. з҃.</footnote>. А҆́ще же є҆щѐ сꙋмни́шисѧ и҆ не вѣ́рꙋеши, ꙗ҆́кѡ ѿню́дъ пече́тсѧ то́й ѡ҆ тебѣ̀, во є҆́же пропита́ти тѧ̀, воззрѝ на паꙋка̀, и҆ разсмотрѧ́й, коли́кѡ человѣ́къ паꙋка̀ ра́знствꙋетъ, паꙋка̀ глаго́лю, є҆гѡ́же ничто́же не́мощнѣйше, нижѐ безси́льнѣйше: се́й во ни стѧжа̑нїѧ и҆мѣ́ѧ, ни чрезмѡ́рнаѧ ѿшє́ствїѧ творѧ̀, ни сꙋдѧ́сѧ, ни гнѣ́ваѧсѧ, ни жи̑тницы и҆мѣ́ѧ, во всеконе́чнѣй кро́тости и҆ цѣломꙋ́дрїи, и҆ кра́йнѣмъ безмо́лвїи своѐ под̾изводѧ̀ житїѐ: ѿню́дъ ни ꙗ҆̀же бли́жнихъ любопы́тствовавъ, є҆ди̑на же своѧ̑ дѣ́йствꙋѧ, дѣ́ломъ свои́мъ ти́хо нѣ́кое и҆ немѧте́жно ᲂу҆потреблѧ́етъ ᲂу҆строе́нїе: то́чїю и҆ гла́съ не и҆спꙋща́ѧ <anchor type="page" number="771"/> честолюби̑вымъ ѡ҆ пра́здности, ꙗ҆́кѡ всѧ́къ человѣ́къ пра́зденъ бы́ти хотѧ́й, нижѐ ꙗ҆́сти да восхо́щетъ<footnote lang="cu">до́лженъ.</footnote>. Толи́кѡ же молчи́тъ, ꙗ҆́коже пѷѳагѡ́ра превосходи́тельнѡ побѣди́ти, є҆мꙋ́же є҆́ллини па́че всѣ́хъ любомꙋ́дрцєвъ ᲂу҆дивлѧ́ютсѧ, за є҆́же воздержа́нїю ѧ҆зы́ка и҆з̾ꙋчи́тисѧ. Пѷѳагѡ́ръ ᲂу҆́бѡ про́чее не со всѣ́ми глаго́лаше, но ᲂу҆́бѡ съ возлю́бленнѣйшими є҆мꙋ̀ человѣ́ки бесѣ́доваше ѡ҆́тай вре́менемъ, и҆ вола́мъ же мно́жицею и҆ ѻ҆рла́мъ провѣща̀ любоче́стнѣ блѧдѣ̑нїѧ нѣ̑каѧ и҆ безꙋ́мствѡванїѧ. Вїна́ же ѿню́дъ ᲂу҆далѧ́ѧсѧ, во́дꙋ ᲂу҆потреблѧ́ше. Се́й же преимꙋ́ществꙋющимъ и҆ кра́йнимъ безгла́сїемъ превзы́де пѷѳагѡ́рово ѧ҆зы́ка воздержа́нїе, заплева́ же съ вїнопи́тїемъ и҆ водопи́тїе. Въ таково́мъ же ᲂу҆̀бо ᲂу҆строе́нїи безмо́лвнѣ пребыва́ющꙋ немощно́мꙋ и҆ смире́нномꙋ паꙋкꙋ̀, и҆ нигдѣ́же внѣ̀ терпѧ́щꙋ ходи́ти, нижѐ ѻ҆́крестъ скита́тисѧ здѣ̀ и҆ ѻ҆́ндѣ мечта́тельнѣ, нижѐ трꙋди́тисѧ и҆ ѕлострада́ти безконе́чнѡ, и҆́же на высо́кихъ живы́й, и҆ на смирє́ннаѧ призира́ѧй гдⷭ҇ь, (ничто́же бо паꙋка̀ є҆́сть смире́ншее), и҆ да́же до тогѡ̀ простира́ѧ про́мыслъ: посыла́етъ семꙋ̀ на всѧ́къ де́нь пи́щꙋ, близ̾ ски́нїйцы є҆гѡ̀ ᲂу҆строѧ́ѧ впа́дати во мре́жы сегѡ̀, ꙗ҆̀же къ потре́бѣ ма̑лаѧ живѡ́тна.</p>
<p>м҃и. Но не́гли рече́тъ кто̀ ѿ гортанобѣ́сїемъ порабоще́нныхъ, ꙗ҆́кѡ а҆́зъ ѕѣлѡ̀ мно́гѡ ꙗ҆́мъ, и҆ поне́же мно́гѡ и҆ждиви́теленъ є҆́смь, нꙋ́жда мѝ є҆́сть безчи́сленными жите́йскими кꙋ́плѧми ѡ҆бѧ́зоватисѧ. Но и҆ се́й да смотрѧ́етъ ки́ты вели̑кїѧ во а҆тланті́йстѣй пасꙋ́щыѧсѧ пꙋчи́нѣ ѿ бг҃а и҆з̾ѻби́льнѡ пита́ємыѧ, и҆ никогда́же гла́да и҆скꙋ́съ прїе́мшыѧ. Толи́кѡ во кі́йждо ѿ тѣ́хъ ѕвѣ̑рь поглоща́етъ ры̑бы, є҆ли́кѡ нижѐ гра́дъ нѣ́кїй многочеловѣ́ченъ на всѧ́къ де́нь и҆жди́ти мо́жетъ. Всѧ̑ къ тебѣ̀ ча́ютъ, да́ти пи́щꙋ и҆̀мъ во бла́го вре́мѧ<footnote lang="cu">Ѱал. р҃г, ст. к҃з.</footnote>. Тѣ́мже и҆ многоѧдꙋ́щаго, и҆ малопи́щнаго бг҃ъ є҆́сть пита́ѧй. Сїѧ̑ слы́шавъ и҆ са́мъ широ́кое и҆ простра́нное и҆мы́й чре́во, бг҃ови и҆ вѣ́рѣ про́чее всего̀ себѐ возложѝ, всѧ́ческое ѿтрѧ́съ мїрско́е попече́нїе, и҆ ᲂу҆́мъ многопопечи́теленъ, и҆ не бꙋ́ди не вѣ́ренъ, но вѣ́ренъ.</p>
<anchor type="page" number="772"/>
<p>м҃ѳ. А҆́ще хо́щемъ вои́стиннꙋ благоꙋгоди́ти бг҃ꙋ, и҆ блаже́ннѣйшимъ возлю́блени бы́ти любле́нїемъ, на́гъ ᲂу҆́мъ на́шъ бг҃ови предста́вимъ, ничи́мже привлачи́мь присꙋ́щагѡ вѣ́ка, ни хꙋдо́жествомъ, ни ра́зꙋмомъ, ни и҆змꙋ́дрствованїемъ, ни словоѡправда́нїемъ, а҆́ще и҆ все́й нака́зани бꙋ́демъ премꙋ́дрости мі́ра. Ѿвраща́етсѧ бо бг҃ъ съ мнѣ́тельнымъ нра́вомъ пристꙋпа́ющихъ къ немꙋ̀, и҆ тщесла́вїемъ ᲂу҆питава́емыхъ и҆ надме́нныхъ: до́брѣ бо нѣ́цыи ѿ сказа́телей, ᲂу҆пита́тельство и҆ дме́нїе, сꙋ́етное и҆здадо́ша мнѣ́нїе.</p>
<p>н҃. Ка́кѡ возмоглѝ бы́хомъ боре́нїемъ побѣди́ти пред̾ꙋдержа́вшїй грѣ́хъ; нꙋ́жды потре́ба: мꙋ́жъ бо, глаго́летъ, во трꙋдѣ́хъ трꙋди́тсѧ, и҆ понꙋжда́етсѧ поги́бель свою̀ любопрѧ́сѧ всегда̀ возрѣва́ти къ ст҃ы́нѣ свои́хъ пѡ́мыслъ. Нꙋ́ждою же нꙋ́ждꙋ рѣши́ти не ѿрече́но є҆́сть зако́ны. Про́чее а҆́ще ᲂу҆́бѡ и҆ вно́симъ нꙋ́ждꙋ нѣ́коегѡ тща́тельства, а҆́ще и҆ немощнѣ́йшꙋ, ѡ҆жида́емъ же про́чее и҆мꙋ́щыѧ найтѝ на ны̀ съ высоты̀ си̑лы, сѣдѧ́ще во і҆ерꙋсали́мѣхъ<footnote lang="cu">Лꙋкѝ гл. к҃д, ст. м҃а.</footnote>, си́рѣчь въ непреста́ннѣй моли́твѣ и҆ и҆нѣ́хъ добродѣ́телехъ: когда̀ прїи́детъ къ на́мъ нꙋ́ждою крѣ́пкою, ниже́ бо немощнѣ́йшею, по на́шей нꙋ́ждѣ дѣ́лающею, но нꙋ́ждою нѣ́коею и҆зглаго́латисѧ не могꙋ́щею плотски́ма ᲂу҆стна́ма: побѣжда́ющею мно́гою держа́вою<footnote lang="cu">крѣ́постїю.</footnote> и҆ ѡ҆долѣва́ющею ѕлѣ́йшїй же нра́въ и҆ бѣсо́вское ѡ҆ѕлобле́нїе: побѣжда́ющею же и҆ къ го́ршемꙋ ᲂу҆клоне́нїе дꙋ́шъ на́шихъ, побѣжда́ющею же и҆ неподѡ́бнаѧ тѣлесѐ движє́нїѧ. Бы́сть бо, глаго́летъ, шꙋ́мъ съ небесѐ ꙗ҆́кѡ носи́мꙋ дыха́нїю бꙋ́рнꙋ<footnote lang="cu">Дѣ́ѧн. гл. г҃, ст. в҃.</footnote>: да и҆зве́ржетъ ѕло́бꙋ при́снѡ на го́ршее нꙋ́дѧщꙋю на́съ.</p>
<p>н҃а. Лови́тъ вра́гъ, ꙗ҆́кѡ ле́въ во ѡ҆гра́дѣ свое́й<footnote lang="cu">Ѱал. ѳ҃, ст. л҃.</footnote>, и҆ кры́етъ на́мъ сѣ̑ти и҆ мрє́жи пѡ́мыслъ нечи́стыхъ и҆ нечести́выхъ: но и҆ мы̀ а҆́ще не спи́мъ, возмо́жемъ бо́льшы и҆ лютѣ́йшы томꙋ̀ поставлѧ́ти сѣ̑ти и҆ мрє́жи и҆ подса̑ды: моли́тва бо и҆ ѱало́мъ, бдѣ́нїе же и҆ смиренномꙋ́дрїе, и҆ є҆́же къ бли̑жнимъ слꙋже́нїе, и҆ ми́лость, и҆ благодаре́нїе, и҆ бж҃е́ственныхъ слове́съ слы́шанїе, <anchor type="page" number="773"/> подса́да врагꙋ̀ и҆ сѣ́ть и҆ ꙗ҆́ма и҆ ра̑ны и҆ ᲂу҆да́ва и҆ мрє́жы быва́ютъ.</p>
<p>н҃в. Во мно́зѣ<footnote lang="cu">мно́гимъ вре́менемъ.</footnote> ѕѣлѡ̀ во́зрастомъ пред̾ꙋспѣ́въ бж҃е́ственный даві́дъ, благодарѧ̀ и҆збра́вшемꙋ и҆̀ бг҃ꙋ, глаго́летъ ѡ҆ коне́чныхъ благослове́нїѧ: ꙗ҆́кѡ ны́нѣ ѡ҆брѣ́те ра́бъ тво́й се́рдце своѐ помоли́тисѧ моли́твою се́ю. Сїе́ же рече́сѧ, да мы̀ ᲂу҆разꙋмѣ́емъ, ꙗ҆́кѡ мно́га по́двига и҆ вре́мене потре́ба въ моли́твахъ. Ꙗ҆́кѡ да є҆два̀ ѡ҆брѧ́щемъ нестꙋжа́емое ᲂу҆ма̀ ᲂу҆строе́нїе, и҆́но нѣ́кое серде́чно не́бо, и҆дѣ́же живе́тъ хрⷭ҇то́съ, ꙗ҆́коже глаго́летъ а҆пⷭ҇лъ: И҆лѝ не зна́ете, ꙗ҆́кѡ і҆и҃съ хрⷭ҇то́съ живе́тъ въ ва́съ<footnote lang="cu">в҃ Кор. гл. г҃і, ст. є҃.</footnote>;</p>
<p>н҃г. А҆́ще хрⷭ҇то́съ на́мъ бы́сть пра́вда и҆ премꙋ́дрость, и҆ прѡ́чаѧ: ꙗ҆́вѣ, ꙗ҆́кѡ и҆ поко́й<footnote lang="cu">а҃ Кор. гл. а҃, ст л҃.</footnote>. Прїиди́те бо, глаго́летъ, ко мнѣ̀ всѝ трꙋжда́ющїисѧ и҆ ѡ҆бремене́ннїи, и҆ а҆́зъ ᲂу҆поко́ю вы̀<footnote lang="cu">Матѳ. гл. а҃і, ст. к҃и.</footnote>. До́брѣ ᲂу҆̀бо рече́сѧ, ꙗ҆́кѡ сꙋббѡ́та, си́рѣчь поко́й, человѣ́ка ра́ди бы́сть: въ са́момъ бо є҆ди́номъ хрⷭ҇тѣ̀ поко́й полꙋ́читъ человѣ́ческїй ро́дъ.</p>
<p>н҃д. Ꙗ҆́коже є҆́сть ча́ша паде́нїѧ и҆ ча́ша ꙗ҆́рости, та́кѡ є҆́сть и҆ не́мощи ча́ша, ю҆́же взе́мь ѿ на́съ гдⷭ҇ь въ прили́чествꙋющее вре́мѧ, дае́тъ въ рꙋ́ки вра̑гъ на́шихъ: да про́чее не ктомꙋ̀ мы̀, но бѣ́си и҆знемога́ютъ и҆ па́даютъ.</p>
<p>н҃є. Ꙗ҆́коже во внѣ́шнихъ веще́хъ сꙋ́ть торжницы̀<footnote lang="cu">пѣ́нѧжницы.</footnote> тка́тели, ловцы̀, ра́тницы, соѻрꙋжи́тели: та́кѡ и҆ во внꙋ́треннихъ разꙋмѣва́й, ꙗ҆́кѡ сꙋ́ть и҆ въ помышле́нїихъ, котѡ́рницы, ѡ҆бава́тели, морсті́и разбо́йницы, лови́тели, скверни́тели, ᲂу҆бі́йцы, и҆ прѡ́чаѧ: и҆̀хже подоба́етъ ско́рѡ предзатворѧ́ти<footnote lang="cu">предвозбранѧ́ти.</footnote> внѣ̀ благочести́вымъ сопротиворѣ́чїемъ и҆ моли́твою, и҆ па́че же скверни́телей: да не ѡ҆сквернѧ́тъ ст҃о́е мѣ́сто, и҆ да не ѡ҆сквернѧ́тъ человѣ́ка бж҃їѧ.</p>
<p>н҃ѕ. Не то́кмѡ ѧ҆зы́комъ разбо́йничествꙋемь є҆́сть гдⷭ҇ь, ко є҆́же спастѝ, ꙗ҆́коже на разбо́йницѣ бы́сть, и҆́же вопїѧ́ше ѿ креста̀, но и҆ по́мысломъ: глаго́лаше бо, речѐ, въ себѣ̀ кровоточи́ваѧ, <anchor type="page" number="774"/> а҆́ще прикоснꙋ́сѧ воскри́лїю ри́зъ є҆гѡ̀, спасе́на бꙋ́дꙋ. И҆ ра́бъ а҆враа́мовъ ѡ҆ реве́ккѣ глаго́лѧ бг҃ови во ᲂу҆мѣ̀<footnote lang="cu">Быт. гл. к҃д, ст. є҃і.</footnote>.</p>
<p>н҃з. Ꙗ҆́снѣ са́мой то́й грѣ́хъ къ бг҃ꙋ приво́дитъ раскаѧва́ющагосѧ, чꙋ́вство прїе́млющаго ѕлосмра́дїѧ и҆ тѧ́жести и҆ неи́стовства є҆гѡ̀: не хотѧ́щаго же къ покаѧ́нїю преклони́тисѧ, не приво́дитъ къ бг҃ꙋ: ᲂу҆ себе́ же па́че держа̀, ᲂу҆́зами нерѣши́мыми свѧзꙋ́етъ, крѣ́пльша и҆ лютѣ́йша про́чее жела̑нїѧ поги́бели дѣ́лаѧ.</p>
<p>н҃и. Внемлѝ себѣ̀ ѿ чарѡ́въ і҆езаве́линыхъ<footnote lang="cu">д҃ Цар. гл. ѳ҃, ст. к҃в.</footnote>, ꙗ҆̀же па́че сꙋ́ть по́мыслы, кичє́нїѧ и҆ сꙋ̑етныѧ сла̑вы. Возмо́жеши же сїѧ̑ ѡ҆долѣ́ти благода́тїю бж҃їею, ᲂу҆ничижа́ѧ дꙋ́шꙋ, и҆ ѡ҆хꙋжда́ѧ тꙋ̀, и҆ поверга́ѧ себѐ пред̾ гдⷭ҇емъ, и҆ призыва́ѧ є҆го̀, во є҆́же помощѝ тебѣ̀, и҆ вѣ́даѧ, ꙗ҆́кѡ небє́сна сꙋ́ть дарова̑нїѧ. Тѣ́мже глаго́летъ: никто́же мо́жетъ прїима́ти ничесѡ́же, а҆́ще не бꙋ́детъ дано̀ є҆мꙋ̀ съ небесѐ<footnote lang="cu">І҆ѡан. гл. г҃, ст. к҃з.</footnote>.</p>
<p>н҃ѳ. Глаго́летъ зако́нъ: а҆́ще же бꙋ́дꙋтъ свидѣ́тельствовавше є҆мꙋ̀, и҆ не потреби́тъ є҆го̀, да ѿда́стъ. Ѻ҆вогда̀ на ᲂу҆чрежде́нїи предска́четъ тщесла́вный по́мыслъ возглаго́лати хотѧ̀ внѣ̀ вре́мене: засвидѣ́тельствꙋютъ же тебѣ̀ а҆́гг҃льстїи по́мыслы потреби́ти блѧдолюби́вый и҆ безвре́менный по́мыслъ. А҆́ще ᲂу҆́бѡ не потреби́ши є҆го̀ благи́мъ молча́нїемъ, но попꙋ́стиши є҆мꙋ̀ произы́ти на внѣ́шнее, напыще́нъ бы́въ киче́нїемъ, тогда̀ про́чее возда́си до́лгъ, и҆лѝ грѣхꙋ̀ вели́кꙋ сꙋдо́мъ пре́данъ бы́въ, и҆лѝ тѧ́жкимъ нѣ̑кимъ болѣ́знемъ тѣлє́снымъ: и҆лѝ ча̑стымъ бра́тїй прираже́нїѧмъ: и҆лѝ є҆́же въ бꙋ́дꙋщемъ вѣ́цѣ мꙋче́нїю: и҆́бо и҆ ѡ҆ пра́зднѣ и҆ тщесла́внѣ сло́вѣ сло́во возда́мы за ѧ҆зы́ка ненаказа́нїе: тѣ́мже подоба́етъ ѧ҆зы́къ на́шъ тре́звеннѣ храни́ти.</p>
<p>ѯ҃. Є҆ли́цы сластьмѝ и҆скꙋша́еми сꙋ́ть и҆ ꙗ҆́ростьми и҆ славолю́бїемъ и҆ про́чими, сі́и глаго́лютсѧ со́лнцемъ ᲂу҆́бѡ во днѝ ѡ҆жига́тисѧ, но́щїю же лꙋно́ю<footnote lang="cu">Ѱал. р҃к, ст. ѕ҃.</footnote>. Помоли́сѧ ᲂу҆̀бо бж҃е́ственнымъ покрове́нъ бы́ти росоиспꙋща́ющимъ ѻ҆́блакомъ, ꙗ҆́кѡ да зно́ѧ врагѡ́въ ᲂу҆бѣжи́ши.</p>
<anchor type="page" number="774"/>
<p>ѯ҃а. Ника́коже на тѧ̀ дерзнове́нїе да́ждь пїѧ́нства защи́тникѡмъ и҆ рабѡ́мъ безчи́нныѧ трапе́зы, нижѐ съ безстꙋ́дїемъ глаго́лати съ тобо́ю хотѧ́щымъ, а҆́ще бы и҆ сѣ́ды лице́мъ бы́ли, а҆́ще бы и҆ мно́го вре́мѧ и҆мѣ́ли во и҆́ночестѣмъ житїѝ, да не по писа́нїю, гни́лость покры́етъ тѧ̀, и҆ нечи́стыми и҆ се́рдцемъ неѡбрѣ́занными сведе́нъ бꙋ́деши.</p>
<p>ѯ҃в. Пре́жде врꙋчи́шасѧ петрꙋ̀ ключѝ, та́же попꙋще́нъ бы́сть па́сти во ѿверже́нїе, ꙗ҆́коже ᲂу҆цѣломꙋ́дритисѧ паде́нїемъ мꙋдрова́нїю. И҆ ты̀ ᲂу҆̀бо, а҆́ще разꙋмѣ́нїѧ клю́чь прїе́мь. и҆ въ разли́чны по́мыслы впа́даеши, не ᲂу҆жаса́йсѧ: сла́ви же є҆ди́наго премꙋ́драго на́шего гдⷭ҇а, паде́нїи ѡ҆бꙋзда́ющаго мнѣ́нїе восходѧ́щее на бж҃е́ственшїй ра́зꙋмъ, и҆скꙋшє́нїѧ бо ᲂу҆зда̀ сꙋ́ть ѡ҆бꙋздова́ти могꙋ́ща человѣ́ческое дме́нїе про́мысломъ бж҃їимъ.</p>
<p>ѯ҃г. А҆́ще дѡ́браѧ мно́жицею ѿ на́съ ѿе́млетъ гдⷭ҇ь ꙗ҆́коже бога́тство і҆́ѡвле: Гдⷭ҇ь бо дадѐ, гдⷭ҇ь взѧ́тъ<footnote lang="cu">І҆́ѡва гл. а҃, ст. к҃а.</footnote>: всѧ́кѡ нѣ́гдѣ и҆ ѕла̑ѧ, ꙗ҆̀же на́мъ наведѐ вѣ́чный, ѿ рꙋкѝ на́шеѧ во́зметъ: блага̑ѧ бо, глаго́летъ, и҆ ѕла̑ѧ ѿ гдⷭ҇а. И҆ наводѧ́й на ны̀ ѕла̑ѧ, то́й наведе́тъ на ны̀ и҆ вѣ́чное весе́лїе со сла́вою вѣ́чною. Ꙗ҆́коже бо бдѣ́хъ, глаго́летъ гдⷭ҇ь, во є҆́же низврати́ти, и҆ ѕло̀ сотвори́ти ва́мъ, и҆ па́ки сози́ждꙋ, и҆ не низложꙋ̀, и҆ насаждꙋ̀ и҆ не и҆сто́ргнꙋ. Да молчи́тъ ᲂу҆̀бо наро́днаѧ глаго́лющи при́тча: ѿне́лѣже ѕлѣ̀, нѣ́сть до́брѣ. На го́ршее бо и҆змѣни́вый вє́щи гдⷭ҇ь, мо́жетъ всѧ́кѡ сїѧ̑ па́ки на свѣтлѣ́йшее неча́ѧннѡ прелага́ти.</p>
<p>ѯ҃д. И҆́же на бѣ́сы и҆лѝ воздержа́нїемъ, и҆лѝ моли́твою, и҆ всѧ́кою добродѣ́телїю ѕѣ́льнѣе и҆ рѣти́тельнѣе находѧ́й, глꙋ́бшы ѿ ни́хъ ра̑ны воспрїи́метъ, до́ндеже и҆ въ безнаде́жїе прїитѝ: ѡ҆сꙋжде́нїе мы́сленныѧ сме́рти ᲂу҆смотрѣва́ѧ въ свое́й дꙋшѝ, ꙗ҆́коже приходи́ти глаго́лати є҆мꙋ̀: кто́ мѧ и҆зба́витъ ѿ тѣ́ла сме́рти сеѧ̀<footnote lang="cu">Ри́м. з҃, ст. к҃д.</footnote>; понꙋжда́емь бо є҆́смь нево́льнѡ повинова́тисѧ зако́нѡмъ сꙋпоста́та.</p>
<p>ѯ҃є. Не про́стѣ преднапи́сано бы́сть, ꙗ҆́кѡ нѣ́цыи къ себѣ̀ глаго́лахꙋ: воста́ните, и҆ прїи́демъ къ лю́демъ ᲂу҆пова́ющымъ наде́ждею <anchor type="page" number="776"/> и҆ молча́щымъ<footnote lang="cu">Сꙋ́дей гл. и҃і, ст. ѳ҃.</footnote>. И҆ па́ки: Прїиди́те возше́дше собесѣ́дꙋимъ съ ни́ми ѧ҆зы́комъ ᲂу҆́мнымъ ле́стнымъ, и҆ ѿврати́мъ ѧ҆̀ къ на́мъ ѿ и҆́стины<footnote lang="cu">И҆са́їи гл. з҃, ст. ѕ҃.</footnote>. Лю́тїи бо бѣ́сове ѡ҆быко́ша чрез̾ всю̀ жи́знь на произво́лившихъ безмо́лвное житїѐ и҆з̾ѡщрѧ́ти мечѝ и҆скꙋше́нїй, и҆ неи́стовнѣе наипа́че на благоговѣ́йнѣйшыѧ же и҆ благочести́вѣйшыѧ во́инство ᲂу҆стремлѧ́ти сами́мъ тѣ́мъ дѣ́ломъ въ грѣ́хъ рѣ́юще си́хъ ра́тьми несно́сными. Да не́гли понѐ та́кѡ возмо́гꙋтъ ѿ ꙗ҆́же во хрⷭ҇та̀ вѣ́ры и҆ моли́твы и҆ благонаде́жїѧ ѡ҆ста́вити ра́тѡванныѧ. Но мы̀, ꙗ҆́коже глаго́летъ дв҃дъ, не ѿстꙋ́пимъ ѿ тебѐ, до́ндеже ᲂу҆ще́дриши ны̀, и҆ ᲂу҆далѧ́тсѧ ѿ на́съ поглоща́ющїи ны̀<footnote lang="cu">Ѱал. ѻ҃ѳ, ст. ѳ҃і.</footnote>. Не ѿстꙋ́пимъ ѿ тебѐ, до́ндеже повели́ши ѿитѝ ѿ на́съ и҆скꙋша́ющымъ ны̀, и҆ ѡ҆живе́мъ терпѣ́нїемъ и҆ крѣ́пкимъ безстра́стїемъ. Зане́же и҆скꙋше́нїе є҆́сть житїѐ человѣ́кꙋ, и҆ во вре́мѧ ᲂу҆чине́нно мно́жицею под̾ но́ги чꙋжды́хъ па́дати ᲂу҆готовлѧ́етсѧ ѿ подвигополо́жника. Великодꙋ́шныѧ же дꙋшѝ и҆ до́блественныѧ сво́йственно є҆́сть не ѿчаѧва́тисѧ въ напа́стѣхъ.</p>
<p>ѯ҃ѕ. А҆́ще толи́кѡ мо́жетъ бѣ́съ, ꙗ҆́кѡ и҆ не хотѧ́щꙋ человѣ́кꙋ престроѧ́ти сего̀, и҆ преводи́ти къ своемꙋ̀ стремле́нїю, ѿ є҆́же по є҆стествꙋ̀ и҆зстꙋ́пльша блага́гѡ ᲂу҆строе́нїѧ: коли́кѡ мо́жетъ а҆́гг҃лъ во ѡ҆предѣле́нное вре́мѧ повелѣ́нїе бж҃їе прїе́мь, всѐ на лꙋ́чшее превестѝ человѣ́че завѣща́нїе<footnote lang="cu">зало́гъ.</footnote>: А҆́ще всехла́дный сѣ́веръ толи́кѡ возмо́же, ꙗ҆́кѡ въ ка́меннꙋю жесто́кость претвори́ти мѧгча́йшее воды̀ є҆стество̀: что̀ ᲂу҆́бѡ сотвори́тъ теплѣ́йшїй ю҆́гъ; А҆́ще воздꙋ́хъ ѕѣлѡ̀ ѡ҆хлажде́нъ, всѧ̑ себѣ̀ повинꙋ́ти твори́тъ: кто́ бо постои́тъ проти́вꙋ лица̀ мра́за<footnote lang="cu">Ѱал. рм҃з.</footnote>: ка́кѡ ᲂу҆́бѡ къ себѣ̀ теплота̀ всѧ̑ не прелага́етъ: кто́ бо постои́тъ проти́вꙋ лица̀ теплоты̀; вѣ́рꙋимъ ᲂу҆̀бо, хла́дный же и҆ че́рный ᲂу҆́гль ᲂу҆ма̀ на́шегѡ по́здѣ нѣ́когда, и҆лѝ скорѣ́е, горѧ́щь же и҆ свѣтови́дѣнъ бы́ти прило́гомъ бж҃е́ственнѣйшагѡ ѻ҆гнѧ̀.</p>
<p>ѯ҃з. Є҆́сть нѣ́кое и҆ въ настоѧ́щемъ ᲂу҆строе́нїе, свидѣ́тельство и҆ зна́менїе на́шемꙋ вта́йнѣ і҆ѡ́сифꙋ полага́емо безстра́стїѧ є҆ди́но <anchor type="page" number="777"/> є҆смы̀, и҆́мже ᲂу҆́мъ и҆зше́дъ ѿ є҆гѵ́пта, ѿе́млетсѧ ᲂу҆́бѡ стра́стныхъ бреме́нъ, и҆ ꙗ҆́кѡ въ но́щи стꙋ́днѣйшїѧ рабо́ты, ѧ҆зы́ка же, є҆гѡ́же не вѣ́дѧше, слы́шитъ, не ктомꙋ̀ ѧ҆зы́ка бѣсѡ́въ скве́рна и҆ тли́тельна пра́вагѡ ра́зꙋма<footnote lang="cu">ᲂу҆ма̀.</footnote>, но ѧ҆зы́ка свѧ́та свѣтоно́сныхъ а҆́гг҃лъ, преѡбража́ющихъ ᲂу҆́мъ ѿ тѣ́ла на безтѣле́сное, ѧ҆зы́ка просвѣти́тельна прїе́млющїѧ дꙋшѝ.</p>
<p>ѯ҃и. Слы́шахъ нѣ́кїихъ бра́тїй недꙋ́гꙋющихъ тѣ́ломъ неѡсла́бнѡ, и҆ не могꙋ́щихъ ᲂу҆потреби́ти поще́нїѧ, ре́кшихъ ко мнѣ̀: ка́кѡ мо́жемъ без̾ поще́нїѧ и҆зба́витисѧ дїа́вола и҆ страсте́й; Къ ни̑мже глаго́лати подоба́етъ, ꙗ҆́кѡ не то́кмѡ ѡ҆ша́ѧнїемъ снѣ́дныхъ, но и҆ во́племъ се́рдца потреби́ти и҆ и҆згна́ти возмо́жете ѕла̑ѧ же и҆ ѕлы́хъ подме́тники: Воззва́ша бо, глаго́летъ, ко гдⷭ҇ꙋ, внегда̀ скорбѣ́ти и҆̀мъ, и҆ и҆зба́ви и҆̀хъ<footnote lang="cu">Ѱал. р҃ѕ, ст. ѕ҃.</footnote>, и҆ па́ки пи́сано є҆́сть: И҆з̾ чре́ва а҆́дова во́пль мо́й, ᲂу҆слы́шалъ є҆сѝ гла́съ мо́й: и҆ да взы́детъ и҆з̾ и҆стлѣ́нїѧ живо́тъ мо́й<footnote lang="cu">І҆́ѡва гл. г҃, ст. г҃ и҆ з҃.</footnote>. Тѣ́мже, до́ндеже пре́йдетъ беззако́нїе, си́рѣчь стꙋже́нїе грѣха̀, воззовꙋ̀, глаго́летъ, къ бг҃ꙋ вы́шнемꙋ<footnote lang="cu">Ѱал. н҃ѕ, ст. в҃ и҆ г҃.</footnote>, ꙗ҆́кѡ да велича́йшее благодѣѧ́нїе да́рꙋѧ, и҆ са́мый то́й прило́гъ грѣха̀ и҆стреби́тъ свое́ю вла́стїю, и҆ стра́стнагѡ ᲂу҆ма̀ і҆́дѡлы и҆згла́дитъ, и҆ без̾і́дѡльны<footnote lang="cu">безстра́стны.</footnote> пока́жетъ, ꙗ҆̀же ᲂу҆ на́съ по́лны і҆́дѡлъ<footnote lang="cu">мечта́нїй.</footnote> не́мѡщи. А҆́ще ᲂу҆́бѡ не прїѧ́лъ є҆сѝ дарова́нїѧ воздержа́нїѧ, вѣ́ждь, ꙗ҆́кѡ моли́твою и҆ ᲂу҆пова́нїемъ хо́щетъ тѧ̀ гдⷭ҇ь ᲂу҆слы́шати молѧ́щасѧ. Позна́въ ᲂу҆̀бо влⷣчнюю сꙋдьбꙋ̀, не печа́лꙋй ѡ҆ по́стничества и҆знеможе́нїи: па́че же потщи́сѧ и҆збы́ти ѿ врага̀ моли́твою и҆ терпѣ́нїемъ бл҃года́рнымъ. А҆́ще ᲂу҆́бѡ го́нѧтъ вы̀ пѡ́мыслы не́мощи и҆ ѕлострада́нїѧ ѿ гра́да по́стническа, бѣ́гайте въ дрꙋгі́й, си́рѣчь, въ моли́твꙋ и҆ благодаре́нїе.</p>
<p>ѯ҃ѳ. Глаго́ла фараѡ́нъ молѧ́сѧ, да ѿи́метъ бг҃ъ ѿ менѐ сме́рть сїю̀, и҆ ᲂу҆слы́шанъ бы́сть: подо́бнѣ же и҆ вѣ́си, моли́вшїи гдⷭ҇а, да не во глꙋбинꙋ̀ по́слани бꙋ́дꙋтъ, полꙋчи́ша проше́нїе: кольмѝ па́че ᲂу҆слы́шанъ бꙋ́детъ хрїстїа́нинъ человѣ́къ, молѧ́йсѧ свобо́дꙋ полꙋчи́ти ѿ мы́сленныѧ сме́рти.</p>
<anchor type="page" number="778"/>
<p>ѻ҃. И҆́же вре́мѧ нѣ́кое ѿ бж҃е́ственныѧ просвѣща́емый и҆ ᲂу҆покоева́емый бѣ̀ благода́ти, по спрѧ́танїи же сеѧ̀, въ парє́нїѧ и҆ сквє́рны впа́даѧй, и҆ ропща́й сегѡ̀ ра́ди, и҆ не мꙋжа́ѧйсѧ моле́нїемъ па́ки воззва́ти спаси́тельное ѻ҆́но и҆звѣствова́нїе, но негодꙋ́ѧй: подо́бенъ є҆́сть ни́щꙋ прїе́мшꙋ ми́лостыню ѿ пала́ты, и҆ неꙋдо́бь терпѧ́щꙋ, зане́же не вни́де внꙋ́трь споѡбѣ́дати царе́ви<footnote lang="cu">поѡбѣ́дати съ царе́мъ.</footnote>.</p>
<p>ѻ҃а. Блаже́ни не ви́дѣвшїи мѧ̀, и҆ вѣ́ровавше<footnote lang="cu">І҆ѡа́н. гл. к҃, ст. к҃ѳ.</footnote>, ꙗ҆́коже блаже́ни и҆̀же въ спрѧ́танїи бл҃года́ти не ѡ҆брѣта́ющїи ᲂу҆тѣше́нїѧ въ себѣ̀, па́че же протѧже́нїе ви́дѧщїи ско́рбныхъ и҆ тьмꙋ̀ тѧ́жкꙋ, и҆ не ѿчаѧва́ющїисѧ: но вѣ́рою ᲂу҆крѣплѧ́ющїисѧ, внегда̀ непщева́ти ви́дѣти неви́димаго, и҆ терпѣ́ти до́блественнѣ.</p>
<p>ѻ҃в. Є҆́же благода́тїю во своѐ вре́мѧ по мно́зѣхъ по́двизѣхъ и҆ печа́ли и҆ слеза́хъ дае́мое съ небесѐ и҆́щꙋщымъ сегѡ̀ смиренномꙋ́дрїе, крѣ́пльше по превосхожде́нїю и҆ бо́льшее є҆́сть смире́нїѧ ѿпа́дшихъ ѿ добродѣ́тели: є҆гѡ́же сподо́бльшїисѧ, соверше́нни вои́стиннꙋ сꙋ́ть мꙋ́жїе и҆ нестꙋжа́еми.</p>
<p>ѻ҃г. Є҆гда̀ ѡ҆ста́ви дїа́волъ гдⷭ҇а, тогда̀ прїидо́ша а҆́гг҃ли, и҆ слꙋжа́хꙋ є҆мꙋ̀<footnote lang="cu">Матѳ. гл. д҃, ст. л҃г.</footnote>: подоба́етъ ᲂу҆̀бо вѣ́дѣти, занѐ ꙗ҆́коже не пи́сано є҆́сть, внегда̀ и҆скꙋша́емь бѧ́ше то́й, ꙗ҆́кѡ пристꙋпи́ша а҆́гг҃ли: та́кѡ и҆ на́мъ и҆скꙋша́ємымъ, во вре́мѧ нѣ́кое ѿхо́дѧтъ не дале́че а҆́гг҃ли бж҃їи, та́же по ѿше́ствїи и҆скꙋша́ющихъ, прихо́дѧтъ къ на́мъ, представлѧ́юще бж҃е́ствєннаѧ разꙋмѣ̑нїѧ: ᲂу҆твержде́нїе, просвѣще́нїе, ᲂу҆миле́нїе, ᲂу҆тѣше́нїе, терпѣ́нїе, ᲂу҆слажде́нїе, и҆ є҆ли̑ка спаса́ютъ, ᲂу҆крѣплѧ́ютъ, и҆ возстѧжава́ютъ дꙋ́шꙋ ᲂу҆трꙋжде́ннꙋ, рече́сѧ бо наѳанаи́лꙋ: ꙗ҆́кѡ ᲂу҆́зриши а҆́гг҃лы восходѧ́щыѧ и҆ нисходѧ́щыѧ над̾ сн҃а чл҃вѣ́ческаго<footnote lang="cu">І҆ѡа́н. гл. а҃, ст. н҃а.</footnote>, си́рѣчь, на ро́дъ человѣ́ческїй слꙋже́нїе а҆́гг҃лѡвъ и҆ по́мощь бога́тнѣ и҆злїе́тсѧ.</p>
<p>ѻ҃д. Помѧнѝ а҆рхїере́а ѻ҆́наго, є҆гѡ́же ѻ҆деснꙋ́ю ста̀ дїа́волъ проти́витисѧ є҆мꙋ̀<footnote lang="cu">Заха́р. гл. г҃, ст. а҃.</footnote>, всѧ́комꙋ, си́рѣчь, десно́мꙋ помышле́нїю и҆ сло́вꙋ и҆ дѣ́лꙋ, ꙗ҆́кѡ да не ᲂу҆жа́снешисѧ ѡ҆ слꙋча́ющихсѧ.</p>
<anchor type="page" number="779"/>
<p>ѻ҃є. Вѣ́дати прили́чествꙋетъ и҆́нокꙋ, что̀ ᲂу҆́бѡ є҆́сть не́мощь; ꙗ҆́коже є҆́же, поми́лꙋй мѧ̀, ꙗ҆́кѡ не́мощенъ є҆́смь. Что́ же ѿстꙋпле́нїе ѿ бг҃а, и҆́же недꙋ́гъ є҆́сть дїа́воль и҆ а҆́ггелѡвъ є҆гѡ̀;</p>
<p>ѻ҃ѕ. И҆́мже ѡ҆́бразомъ желѣ́зо неприкоснове́нно твори́тъ ѻ҆гнѧ̀ совокꙋпле́нїе: та́кѡ ча̑стыѧ мл҃твы крѣ́пльшь ᲂу҆строѧ́ютъ ᲂу҆́мъ на бра́нь вра́жїю. тѣ́мже все́ю си́лою лѣ́ность на́мъ сотворѧ́ти тща́тсѧ ѡ҆ моли́твы присѣдѣ́нїи, вѣ́дѧще сїю̀, себѣ̀ ᲂу҆́бѡ навѣ́тнꙋ, ᲂу҆мꙋ́ же побо́рнꙋ.</p>
<p>ѻ҃з. Прїѧ́тъ даві́дъ ᲂу҆се́рдїе соизше́дшихъ съ ни́мъ ѿ секела́га на и҆ноплеме́нники, а҆́ще и҆знемо́гше и҆ ѡ҆ста́шасѧ на пото́цѣ восо́ровѣ: возврати́всѧ бо къ ни̑мъ съ побѣ́дою, ꙗ҆́же на ва́рвары, и҆ слы́шавъ глаго́лющихъ, ꙗ҆́кѡ не подоба́етъ да́тисѧ ча́сти ѿ плѣ́на, сѣдѣ́вшымъ ѿ разслабле́нїѧ на пото́цѣ: и҆ тѣ́мъ стыдѧ́щымсѧ и҆ ничто́же глаго́лющымъ. ѿвѣ́тствꙋетъ ѡ҆ ни́хъ блаже́ннѣйшїй даві́дъ, глаго́лѧ: ꙗ҆́кѡ при сосꙋ́дѣхъ посажде́ни бы́ша блюдꙋ́ще, тѣ́мже и҆ ра́внꙋю тѣ̑мъ дадѐ ча́сть съ да́нною мꙋ́жествєннымъ и҆ благодꙋ̑шнымъ ра́тникѡмъ<footnote lang="cu">а҃ Цар. гл. л҃.</footnote>. Смотрѝ ᲂу҆̀бо, дабы̀ и҆ ѡ҆ бра́тѣ нѣ́коемъ, нача́ло ᲂу҆́бѡ те́пло показа́вшемъ, по́слѣжде же вма́лѣ ѡ҆блѣни́вшемсѧ, сосꙋ́ди спасе́нїѧ разꙋмѣ́лисѧ, вѣ́ра и҆ раска́ѧнїе, смире́нїе и҆ пла́чь, терпѣ́нїе и҆ ᲂу҆пова́нїе, и҆ долготерпѣ́нїе, и҆ прѡ́чаѧ, въ ни́хже кто̀ не́мощенъ нра́вомъ присѣдѣ́въ, и҆ потерпѣ́въ, є҆́же ѡ҆ хрⷭ҇тѣ̀ ча́ѧнїемъ: ꙗ҆́коже лѣ́по є҆́сть, полꙋча́етъ нѣ́кїй вѣ́ченъ да́ръ.</p>
<p>ѻ҃и. Леѵі́ты ᲂу҆́бѡ и҆ свѧще́нницы нареко́шасѧ, и҆̀же всѣ́хъ ѿню́дъ себѐ бг҃ови возложи́вшїи и҆ дѣѧ́нїемъ и҆ видѣ́нїемъ: ско́ти же леѵі́тстїи нарица́ютсѧ, и҆̀же не могꙋ́щїи ᲂу҆́бѡ (не) ходи́ти въ слѣ́дъ страсте́й: жела́ющїи же добродѣ́тели, и҆ ѡ҆ се́й по вмѣ́стномꙋ ᲂу҆се́рдствꙋющїи, и҆ сеѧ̀ жела́ющїи всегда̀, а҆́ще и҆ погрѣша́ютъ мно́жицею, за є҆́же ѿ ѕло́бы и҆зжи̑леннымъ бы́ти. подоба́етъ же во вре́мѧ прили́чествꙋющее, и҆ си̑мъ дарова́нїе прїѧ́ти безстра́стїѧ, є҆ди́нѣмъ человѣколю́бїемъ бж҃їимъ: жела́нїе бо ᲂу҆бо́гихъ ᲂу҆слы́ша гдⷭ҇ь.</p>
<anchor type="page" number="780"/>
<p>ѻ҃ѳ. Ꙗ҆́звы, ꙗ҆̀же наво́дитъ на ны̀ вра́гъ и҆лѝ ꙗ҆́вѣ ви́димѡ, мно́жицею разꙋмѣ́емъ и҆ ви́димъ: мꙋчє́нїѧ же и҆ болѣ̑зни, ꙗ҆̀же ѿ на́съ те́рпитъ, и҆справлѧ́ющымъ на́мъ ѻ҆вогда̀ добродѣ́тєли, и҆лѝ раскаѧва́ющымсѧ ѡ҆ прегрѣше́нїихъ, и҆лѝ долгодꙋ́шествꙋющымъ, и҆ терпѧ́щымъ ѡ҆ приключе́нїихъ, и҆лѝ молѧ́щымсѧ, и҆ прѡ́чаѧ ᲂу҆хищрѧ́ющымъ, ѡ҆ ни́хже то́й разпыха́етсѧ и҆ мꙋ́читсѧ, и҆ пла́четъ и҆ рыда́етъ: сїѧ̑ всѧ̑ мы̀ по смотре́нїю не ви́димъ, да не ка́кѡ ѡ҆слабѣ́емъ: пра́ведно бо, глаго́летъ, ᲂу҆ бг҃а возда́ти ско́рбь ѡ҆скорблѧ́ющымъ на́съ.</p>
<p>п҃. А҆́ще состарѣ́вшїйсѧ на землѝ и҆ на ка́мени пѣ́нь, ѿ вонѝ водны́ѧ прораща́етъ ꙗ҆́кѡ навосажде́нный: влѣ́потꙋ є҆́сть и҆ на́мъ возбꙋжда́ющымсѧ си́лою ст҃а́гѡ дх҃а, возрасти́ти нетлѣ́нїе, є҆́же по є҆стествꙋ̀ прїѧ́хомъ, и҆ сотвори́ти жа́твꙋ ꙗ҆́кѡ новосажде́нїе, а҆́ще и҆ въ ве́тхаго низпадо́хомъ человѣ́ка.</p>
<p>п҃а. Ко ѿча́ѧвшей себѐ за прехожде́нїе и҆скꙋше́нїй и҆ грѣхѡ́въ мно́жество дꙋшѝ, и҆ глаго́лющей: Поги́бе наде́жда на́ша, ᲂу҆бїе́ны бы́хомъ, рече́но бы́сть ѿ неѿчаѧва́ющагѡ спасе́нїе на́ше, бг҃а, є҆́же жи́ви бꙋ́дите, и҆ ᲂу҆вѣ́сте, ꙗ҆́кѡ а҆́зъ є҆́смь гдⷭ҇ь<footnote lang="cu">І҆езек. гл. л҃з, ст. а҃.</footnote>: къ недоꙋмѣва́ющей же дꙋшѝ, ка́кѡ ᲂу҆́бѡ возмо́жетъ вели́кими добродѣ́тельми роди́ти хрⷭ҇та̀; глаго́лано бы́сть: дх҃ъ ст҃ы́й на́йдетъ на тѧ̀<footnote lang="cu">Лꙋкѝ гл. а҃, ст. л҃є.</footnote>: а҆ и҆дѣ́же є҆́сть дх҃а ст҃а прише́ствїе, да не взы́щеши про́чее є҆стества̀ и҆ ѻ҆бы́чаѧ послѣ́дованїѧ, и҆ зако́на: всеси́ленъ бо є҆́сть покло́нный и҆ ст҃ы́й дх҃ъ, и҆ не сꙋ̑щаѧ въ є҆стество̀ произво́дитъ тебѣ̀, ꙗ҆́кѡ да ᲂу҆диви́шисѧ: но и҆ побѣди́телѧ ны́нѣ показꙋ́етъ ᲂу҆ма̀, и҆́же пре́жде побѣжда́шесѧ. Свы́ше бо грѧды́й на ны̀ за благоꙋтро́бїе ᲂу҆тѣ́шитель, над̾ всѣ́ми є҆́сть: над̾ всѣ́ми бо тѧ̀ поставлѧ́етъ є҆сте́ственными движе́нми и҆ бѣсо́вскими страстьмѝ.</p>
<p>п҃в. Подвиза́йсѧ во влады́чественнѣмъ твое́мъ свѣтоза́рїе храни́ти невреди́мо. А҆́ще на́чнеши по стра́сти зрѣ́ти, ѡ҆мрачи́ тѧ гдⷭ҇ь, и҆ посла̀ ᲂу҆здꙋ̀ лицꙋ̀ твоемꙋ̀, и҆ свѣ́тъ ѻ҆́чїю твоє́ю нѣ́сть съ тобо́ю<footnote lang="cu">Ѱал. л҃з, ст. а҃і.</footnote>, но а҆́ще сїѧ̑ и҆ та́кѡ сꙋ́ть, да не ᲂу҆томи́шисѧ, <anchor type="page" number="781"/> нижѐ ѡ҆слабѣ́еши молѧ́сѧ со ст҃ы́мъ даві́домъ: Послѝ свѣ́тъ тво́й и҆ и҆́стинꙋ твою̀, мнѣ̀ дрѧ́хлꙋющꙋ, спасе́нїе лица̀ моегѡ̀, и҆ бг҃ъ мо́й<footnote lang="cu">Ѱал. м҃в, ст. г҃ и҆ є҃.</footnote>: По́слеши бо дх҃а твоего̀, и҆ сози́ждꙋтсѧ, и҆ ѡ҆бнови́ши лицѐ землѝ<footnote lang="cu">Ѱал. р҃г, ст. л҃.</footnote>.</p>
<p>п҃г. Блаже́нъ и҆́же несы́тнѡ и҆́мать ꙗ҆́сти и҆ пи́ти моли̑твы и҆ ѱалмы̀ здѣ̀ но́щь и҆ де́нь, и҆ ᲂу҆крѣпи́тъ себѐ сла́внымъ писа́нїѧ чте́нїемъ: таково́е бо причаще́нїе и҆зрасти́тъ дꙋшѝ неꙋвѧда́емо весе́лїе въ бꙋ́дꙋщемъ вѣ́цѣ.</p>
<p>п҃д. Все́ю си́лою ᲂу҆твержда́йсѧ не па́дати: па́дати бо, не подоба́етъ крѣ́пкомꙋ подви́жникꙋ: а҆́ще же слꙋчи́тсѧ па́сти, а҆́бїе возскочѝ, и҆ ста́ни па́ки въ до́бромъ по́двизѣ. А҆́ще и҆ тмори́цею сїѐ слꙋчи́тсѧ спрѧ́танїемъ благода́ти, тмори́цею и҆ ѻ҆́но да бꙋ́детъ, си́рѣчь є҆́же воста́нїѧ, и҆ до сконча́нїѧ твоегѡ̀. Пи́сано бо є҆́сть: ꙗ҆́кѡ а҆́ще седмери́цею паде́тъ пра́ведникъ, си́рѣчь чрез̾ всѐ житїѐ, седмери́цею и҆ воста́нетъ<footnote lang="cu">Матѳ. гл. и҃і, ст. к҃а и҆ к҃в.</footnote>. Доне́лѣже держи́ши ѻ҆рꙋ́жїе ст҃а́гѡ ѡ҆́браза, со слеза́ми и҆ моле́нїемъ є҆́же къ бг҃ꙋ, въ стоѧ́щихъ вмѣнѧ́ешисѧ, а҆́ще и҆ мно́жицею па́лъ є҆сѝ: доне́лѣже пребыва́еши со и҆́ноки, ꙗ҆́кѡ мꙋ́жественъ во́инъ на пре́днихъ прїе́млеши ꙗ҆́звы, и҆́миже и҆ похвале́нъ бꙋ́деши па́че, ꙗ҆́кѡ нижѐ ᲂу҆ѧзвлѧ́емь претерпѣ́лъ є҆сѝ преда́ти и҆лѝ ѿстꙋпи́ти. А҆́ще же ѿстꙋ́пиши ѿ и҆́нокѡвъ: по плеща́мъ ᲂу҆ѧзвлѧ́ешисѧ про́чее ꙗ҆́кѡ бѣгꙋ́нъ и҆ боѧзли́въ и҆ чиноѡста́витель и҆ бездерзнове́ненъ.</p>
<p>п҃є. Лютѣ́е, ѿ є҆́же согрѣша́ти, є҆́сть, є҆́же ѿчаѧва́тисѧ: і҆ꙋ́да бо преда́тель малодꙋ́шенъ бѣ̀ и҆ неискꙋсобра́ненъ, и҆ сегѡ̀ ра́ди на ѿча́ѧвшасѧ того̀ прите́къ вра́гъ, сило̀ возложѝ: Пе́тръ же ка́мень тве́рдый стра́шнымъ паде́нїемъ низведе́нъ бы́въ, ꙗ҆́кѡ и҆скꙋсобра́ненъ не ѡ҆слабѣ̀ нижѐ ѿча́ѧсѧ печа́ленъ бы́въ, но возскочи́въ принесѐ горча́йшѧ сле́зы ѿ се́рдца скорбѧ́ща и҆ смире́нна: и҆ а҆́бїе сꙋпоста́тъ на́шъ ви́дѣвъ сїѧ̑ ꙗ҆́кѡ пла́менми ѕѣ́льнѣйшими на зра́цѣхъ пали́мь, ѿскочѝ бѣжа̀ дале́че, и҆ лю́тѣ плачево́пльствꙋѧ.</p>
<anchor type="page" number="782"/>
<p>п҃ѕ. Проти́вꙋ си̑мъ трїе́мъ наипа́че и҆́ночествꙋѧй, бра́нь и҆мѣ́ти до́лженъ є҆́сть непримири́тельнꙋ: проти́вꙋ чревонеи́стовствꙋ, и҆ проти́вꙋ безпрїѡбрѣ́тенной сла́вѣ, и҆ проти́вꙋ пѣнѧзолю́бїю<footnote lang="cu">сребролю́бїю.</footnote>, є҆́же є҆́сть і҆дѡлослꙋже́нїе.</p>
<p>п҃з. Ца́рь нѣ́кїй і҆сра́ильтѧнинъ, трѡглодѵ́тѧнъ ꙗ҆зы́къ и҆ и҆ны̑ѧ ва́рвары, ѱалмы̀ и҆ пѣ́нїи и҆ пѣ́сньми дꙋхо́вными побѣдѝ, во словесѣ́хъ и҆ ѻ҆рга́нѣхъ даві́довыхъ<footnote lang="cu">в҃ Парал. гл. в҃і, ст. г҃. и҆ глава̀ к҃, ст. к҃в.</footnote>: и҆́маши и҆ ты̀ ва́рвары трѡглодѵ́тѧны, въ чꙋ̑вства твоѧ̑ и҆ ᲂу҆деса̀ входѧ́щыѧ бѣ́сы, и҆ пло́ть мꙋ́чащыѧ раждеже́нїемъ, и҆ ᲂу҆строѧ́ющыѧ тѧ̀ стра́стнѡ зрѣ́ти же и҆ слы́шати, и҆ ѡ҆бонѧва́ти, и҆ глаго́лати неподо́бны глаго́лы, и҆ ѻ҆́чи по́лны и҆мѣ́ти прелюбодѣѧ́нїѧ, и҆ смꙋща́тисѧ внꙋ́трь и҆ внѣ̀ ꙗ҆́кѡ вавѷлѡ́нскаѧ пе́щь. Попецы́сѧ ᲂу҆̀бо и҆ са́мъ вѣ́рою ве́лїею и҆ ѱалмы̀ и҆ пѣ́нїи и҆ пѣ́сньми дꙋхо́вными, дѣ́йствꙋющихъ ѕла̑ѧ трѡглодѵ́тѧнъ внеза́пꙋ и҆стреби́ти.</p>
<p>п҃и. Ꙗ҆́коже человѣ́кꙋ чрез̾ человѣ́ка спаса́тисѧ хо́щетъ гдⷭ҇ь, та́кѡ и҆ человѣ́кꙋ чрез̾ человѣ́ка поги́бнꙋти тщи́тсѧ сатана̀. Тѣ́мже не подоба́етъ прилѣплѧ́тисѧ мꙋ́жꙋ презри́телю и҆ лꙋка́вꙋ<footnote lang="cu">ѕлоꙋ́мнꙋ.</footnote>, и҆ не хранѧ́щꙋ ѧ҆зы́ка, да не съ ни́мъ въ мꙋ́кꙋ ѿи́деши: є҆два́ бо кто̀ пра́ведномꙋ приближа́ѧсѧ спасе́нїе полꙋча́етъ. А҆́ще же кто̀ съ лꙋка́внꙋющимъ соѡбраща́тисѧ бꙋ́детъ, не наблюда́ѧ сѧ̀, ꙗ҆́кѡ гꙋби́тельство и҆ прока́зꙋ гото́во ѡ҆брѧ́щетъ и҆стопле́нїе<footnote lang="cu">кораблекрꙋше́нїе.</footnote>: и҆ кто̀ про́чее поми́лꙋетъ, ра́достнѣ приближа́ющагосѧ ко ѕмі́ю; Бѣ́гай ᲂу҆̀бо ненака́занныхъ ѧ҆зы́комъ и҆ ратосрази́телей, и҆ смꙋща́емыхъ внꙋ́тренними и҆ внѣ́шними ᲂу҆десы̀.</p>
<p>п҃ѳ. Кто̀ мꙋ́дръ, и҆ разꙋ́менъ, и҆ дрꙋ́гъ бж҃їй нарещи́сѧ хотѧ̀, да дꙋ́шꙋ свою̀ потщи́тсѧ предста́вити гдⷭ҇ви таковꙋ̀, ꙗ҆ковꙋ̀ тꙋ̀ прїѧ́тъ ѿ негѡ̀ чи́стꙋ и҆ неꙋѧ́звленꙋ, и҆ всю̀ непоро́чнꙋ, и҆ сегѡ̀ ра́ди да ᲂу҆вѣнча́етсѧ на небесѣ́хъ, и҆ ѿ а҆́гг҃лъ ᲂу҆блаже́нъ да бꙋ́детъ.</p>
<p>ч҃. Є҆ди́нъ глаго́лъ бла́гъ скве́рнаго нѣ́когда ѻ҆́наго разбо́йника, чи́ста и҆ свѧ́та содѣ́ла, и҆ въ ра́й введѐ, и҆ є҆ди́нъ глаго́лъ неподо́бенъ, возбранѝ мѡѷсе́ови зе́млю ѡ҆бѣтова́нїѧ, да не ᲂу҆́бѡ <anchor type="page" number="783"/> ма́лъ недꙋ́гъ ѧ҆зыково́лїе вмѣни́мъ: досадолю́бцы бо и҆ блѧдосло́вцы затворѧ́ютъ себѣ̀ ца́рствїе небе́сное: зане́же мꙋ́жъ ѧ҆зы́ченъ а҆́ще бы и҆ здѣ̀ и҆спра́вилъ, но та́мѡ не и҆спра́витсѧ, па́че же запне́тсѧ, и҆ ѕла̑ѧ ᲂу҆ловѧ́тъ и҆̀ во и҆стлѣ́нїе<footnote lang="cu">Ѱал. рл҃ѳ, ст. в҃і.</footnote>. До́брѣ ᲂу҆̀бо глаго́лаше премꙋ́дръ нѣ́кїй мꙋ́жъ: ꙗ҆́кѡ лꙋ́чше є҆́сть па́сти ѿ высоты̀ на зе́млю, не́жели ѿ ѧ҆зы́ка. Вѣ́ровати ᲂу҆́бѡ подоба́етъ і҆а́кѡвꙋ а҆по́столꙋ пи́шꙋщемꙋ: Да бꙋ́детъ всѧ́къ человѣ́къ ско́ръ ᲂу҆слы́шати, и҆ ко́сенъ глаго́лати<footnote lang="cu">І҆а́кѡв. гл. а҃, ст. ѳ҃і.</footnote>.</p>
<p>ч҃а. Ꙗ҆́кѡ да не пари́мъ прельща́еми ѿ чꙋ́вствъ ѡ҆ сꙋетѣ̀, добро̀ внима́ти глаго́лющемꙋ: И҆ди́те лю́дїе моѝ, вни́дите въ хра́минꙋ се́рдца ва́шегѡ, сокрове́ннꙋю всѧ́комꙋ чꙋ́вственномꙋ помышле́нїю, въ безви́днꙋю ѻ҆́нꙋ ѻ҆би́тель, просвѣща́емꙋю безстра́стїемъ же и҆ ѡ҆сѣне́нїемъ ст҃ы́ѧ благода́ти: затвори́те двє́ри своѧ̑ всѣ̑мъ ви̑димымъ: ᲂу҆кры́йтесѧ ма́лѡ є҆ли́кѡ є҆ли́кѡ: мала́ бо є҆́сть всѧ̀ человѣ́ческаѧ жи́знь. И҆ посе́мъ глаго́летъ: До́ндеже мимои́детъ гнѣ́въ гдⷭ҇нь<footnote lang="cu">И҆са́їи гл. к҃ѕ, ст. к҃.</footnote>. Ꙗ҆́коже и҆́нъ глаго́ла: До́ндеже пре́йдетъ беззако́нїе<footnote lang="cu">Ѱал. н҃ѕ, ст. в҃.</footnote>: гнѣ́въ бо гдⷭ҇нь є҆́сть и҆ беззако́нїе, не́гли ᲂу҆́бѡ бѣ́сове и҆ стра̑сти и҆ грѣхѝ, ꙗ҆́коже глаго́летъ ко бг҃ꙋ и҆са́їа: Сѐ ты̀ разгнѣ́валсѧ є҆сѝ, и҆ мы̀ согрѣши́хомъ<footnote lang="cu">И҆са́їи гл. ѯ҃д, ст. є҃.</footnote>. Оу҆бѣга́етъ же гнѣ́ва сегѡ̀ человѣ́къ, внегда́ внима́ѧ се́рдцꙋ моли́твою, и҆ внꙋ́трь бы́ти невхо́дныхъ любопрѧ́сѧ: привлецы́ бо, глаго́летъ, премꙋ́дрость па́че внꙋ́треннѣйшихъ: зане́же всѧ̀ сла́ва дще́ре царе́вы внꙋ́трь<footnote lang="cu">Ѱал. м҃д, гл. д҃і.</footnote>. Трꙋжда́юсѧ же, до́ндеже вни́дꙋ во ст҃и́ло бж҃їе<footnote lang="cu">Ѱал. ѻ҃в, ст. з҃і.</footnote>, и҆ въ го́рꙋ достоѧ́нїѧ, глаго́летъ, въ гото́вое жили́ще, є҆́же содѣ́лалъ є҆сѝ гдⷭ҇и, ст҃ы́ню, ю҆́же ᲂу҆гото́вастѣ рꙋ́цѣ твоѝ.</p>
<p>ч҃в. Хотѧ́й вои́стиннꙋ ѿрещи́сѧ, блаже́нномꙋ да подража́етъ проро́кꙋ є҆лїссе́ю, ни є҆ди́нꙋ себѣ̀ ѡ҆ста́вль ве́щь мно́зѣмъ и҆ ѻ҆гнепла́меннымъ є҆́же къ бг҃ꙋ раче́нїемъ. Всѧ̑ ᲂу҆̀бо и҆мѣ̑нїѧ своѧ̑ да разда́стъ тре́бꙋющымъ, и҆ та́кѡ поне́съ крⷭ҇тъ гдⷭ҇нь предложе́нїемъ, да понꙋжда́етсѧ на во́льнꙋю сме́рть вино́внꙋ быва́ющꙋ вѣ́чнагѡ ца́рствїѧ.</p>
<anchor type="page" number="784"/>
<p>ч҃г. Є҆гда̀ дости́гнеши ᲂу҆разꙋмѣ́ти, ꙗ҆́кѡ а҆морре́й возмога́етъ въ тебѣ̀ ꙗ҆́кѡ дꙋ́бъ: помоли́сѧ гдⷭ҇ви прилѣ́жнѡ, да и҆зсꙋши́тъ пло́дъ є҆гѡ̀<footnote lang="cu">А҆морре́евъ.</footnote> све́рхꙋ, си́рѣчь дѣ́ѧтельный грѣ́хъ: и҆ корє́нїѧ є҆гѡ̀ ѿи́сподꙋ, си́рѣчь нечи̑стыѧ по́мыслы. И҆ да ѿи́метъ гдⷭ҇и а҆морре́а ѿ лица̀ твоегѡ̀.</p>
<p>ч҃д. Не подоба́етъ ᲂу҆жаса́тисѧ, внегда̀ а҆́ще ви́дите посмѣва́ющихсѧ безмо́лвїю на́шемꙋ, немогꙋ́щихъ безмо́лвствовати: па́че же по́йте на нѧ̀, ѻ҆ба́че не ѕлопо́мнѧще, и҆ є҆́же къ бг҃ꙋ повинове́нїе ва́ше ѕѣ́лнше проти́вѡ поста́вите и҆̀мъ, вопїю́ще внегда̀ пѣ́ти: ѻ҆ба́че бг҃ови повини́сѧ дꙋшѐ моѧ̀<footnote lang="cu">Ѱал. ѯ҃а, ст. ѕ҃.</footnote>: вмѣ́стѡ бо є҆́же люби́ти мѧ̀, ѡ҆болга́хꙋ мѧ̀, а҆́зъ же молѧ́хсѧ<footnote lang="cu">Ѱал. р҃и, ст. д҃.</footnote>, ѡ҆ мое́мъ же и҆ ѻ҆́нѣхъ и҆сцѣле́нїи.</p>
<p>ч҃є. Не дхнꙋ́вшꙋ на мо́ре вѣ́трꙋ жесто́кꙋ, не ᲂу҆́бѡ ᲂу҆ви́дитсѧ волна̀, и҆ не наше́дшꙋ на ны̀ бѣ́сꙋ, не и҆́мать ѡ҆бꙋрева́тисѧ страстьмѝ дꙋша̀ нижѐ тѣ́ло.</p>
<p>ч҃ѕ. А҆́ще согрѣва́ешисѧ при́снѡ моли́твою и҆ бж҃е́ственною благода́тїю, глаго́летъ къ тебѣ̀ бж҃е́ственное писа́нїе, ꙗ҆́кѡ ко ѡ҆блече́нномꙋ во ѻ҆рꙋ̑жїѧ свѣ́та: твое́ же ѡ҆дѣѧ́нїе тепло̀: врази́ бо твоѝ ꙗ҆́коже въ сꙋгꙋ́бо ѡ҆дѣѧ́нїе, въ стꙋ́дъ ѡ҆дѣ́ѧшасѧ и҆ дрожа́нїе.</p>
<p>ч҃з. Па́мѧть прїе́млѧ прегрѣше́нїй твои́хъ, не лѣни́сѧ би́ти пє́рси, ꙗ҆́кѡ да таковы́ми ᲂу҆ѧзвле́нми каменносѣщѝ и҆́маши ѡ҆камене́нное се́рдце: и҆ ѡ҆брѧ́щеши крꙋше́цъ мытаре́вагѡ зла́та, и҆ возра́дꙋешисѧ ѡ҆ бога́тствѣ та́йнѣмъ.</p>
<p>ч҃и. Ѻ҆́гнь моле́нїй ѡ҆ лꙋ́чшихъ, и҆ ст҃а́гѡ поꙋче́нїѧ слове́съ дх҃а, да гори́тъ вы́нꙋ на же́ртвенницѣ дꙋшѝ твоеѧ̀<footnote lang="cu">Леѵі́т. гл. ѕ҃, ст. в҃і.</footnote>.</p>
<p>ч҃ѳ. А҆́ще при́снѡ тщи́шисѧ ѡ҆бꙋ́ти но́зѣ во ᲂу҆гото́ванїе благовѣствова́нїѧ ми́ра<footnote lang="cu">Є҆фес. гл. ѕ҃, ст. є҃і.</footnote>, сози́ждеши всѧ́кѡ и҆ сво́й сѝ до́мъ и҆ бли́жнѧгѡ твоегѡ̀: а҆́ще же ᲂу҆ны́еши, ѡ҆плева́нъ бꙋ́деши неви́димѡ, и҆ по зако́нꙋ наслѣ́диши и҆́мѧ и҆зꙋ́тагѡ и҆з̾ сапога̀<footnote lang="cu">Втор. гл. к҃є, ст. ѳ҃ и҆ і҃.</footnote>.</p>
<anchor type="page" number="785"/>
<p>р҃. А҆́ще по і҆ѡа́ннꙋ, бг҃ъ любы̀ є҆́сть: любѧ́й въ бз҃ѣ пребыва́етъ, и҆ бг҃ъ въ не́мъ<footnote lang="cu">І҆ѡан. гл. д҃, ст. и҃ и҆ ѕ҃і.</footnote>. Ненави́дѧй же бли́жнѧго въ любвѐ распрѧже́нїи, ꙗ҆́вѣ, ꙗ҆́кѡ не́нависть составлѧ́етъ. Ненави́дѧй ᲂу҆̀бо тождеро́днаго въ разстоѧ́нїи ѿ бг҃а є҆́сть, поне́же бг҃ъ любы̀ є҆́сть, и҆ пребыва́ѧй въ любвѝ, въ бз҃ѣ пребыва́етъ, и҆ бг҃ъ въ не́мъ. Томꙋ̀ сла́ва и҆ держа́ва, ны́нѣ и҆ при́снѡ, и҆ во вѣ́ки вѣкѡ́въ, а҆ми́нь.</p>
<p>Коне́цъ глава́мъ кни́ги.</p>
<footer/>
</document>
