<?xml version="1.0" encoding="utf-8"?>
<?xml-stylesheet type="text/xsl" href="../../utils/xslt/culiturgical.xsl"?>
<document lang="cu" xmlns="http://www.ponomar.net/culiturgical">
<p><anchor type="folio" number="114" label="рд҃і"/>Мѣ́сѧцъ ное́мврїй,</p>
<p>и҆мѣ́ѧй дне́й л҃.</p>
<p>Де́нь и҆́мать часѡ́въ і҃, а҆ но́щь д҃і.</p>
<p>а҃. 🕃 Ст҃ы́хъ и҆ чꙋдотво́рцєвъ безсре́бреникѡвъ <wide>космы̀</wide> и҆ <wide>дамїа́на</wide>, и҆̀же ѿ а҆сі́и.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры на ѕ҃: гла́съ ѕ҃, самоподо́бенъ: Всю̀ ѿложи́вше: Сла́ва, гла́съ то́йже, самогла́сенъ: Безконе́чна є҆́сть ст҃ы́хъ бл҃года́ть: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва, ст҃ы́хъ, гла́съ ѕ҃: Всегда̀ и҆мꙋ́ще хрⷭ҇та̀: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.</p>
<p>Тропа́рь, гла́съ и҃:</p>
<p>Ст҃і́и безсре́брєницы и҆ чꙋдотво́рцы космо̀ и҆ дамїа́не, посѣти́те не́мѡщи на́шѧ: тꙋ́не прїѧ́сте, тꙋ́не дади́те на́мъ.</p>
<p>Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На ᲂу҆́трени, на бг҃ъ гдⷭ҇ь, тропа́рь ст҃ы́хъ, два́жды. Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. И҆ ѻ҆бы̑чныѧ каѳі̑смы: И҆ сѣда́ленъ ѻ҆ктѡ́иха. И҆ чте́нїе. Ѻ҆́ба канѡ́на ѻ҆ктѡ́иха, без̾ мч҃ничнѡвъ: И҆ ст҃ы́хъ на ѕ҃, гла́съ ѕ҃. По г҃-й пѣ́сни, сѣда́ленъ, гла́съ и҃, два́жды. Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Твє́рдыѧ:</p>
<p>Бл҃года́ть прїи́мше и҆сцѣле́нїй, простира́ете здра́вїе сꙋ́щымъ въ нꙋ́ждахъ, вра́чеве, чꙋдотво́рцы пресла́внїи: но ва́шимъ по<anchor type="folio" number="114v" label="рд҃і ѡ҆б."/>сѣще́нїемъ ра́тникѡвъ де́рзѡсти низложи́те, мі́ръ и҆сцѣлѧ́юще чꙋдесы̀.</p>
<p>И҆ і҆́косъ, и҆ чте́мъ про́логъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃ы́хъ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На хвали́техъ стїхи̑ры самогла́сны, на д҃, гла́съ а҃. Сла́ва, гла́съ д҃: И҆сто́чникъ и҆сцѣле́нїй: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. И҆ ст҃ы́хъ стїхи̑ры, съ припѣ́вы, гла́съ ѕ҃: Сѐ что̀ добро̀, и҆лѝ что̀ красно̀: Свѣ́тлаѧ и҆ просвѣще́ннаѧ: Сла́ва, гла́съ и҃: Кто̀ не ᲂу҆диви́тсѧ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха, на д҃: и҆ ст҃ы́хъ, ѿ канѡ́на пѣ́снь г҃. Прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ: А҆по́столъ къ корі́нѳѧнѡмъ, зача́ло рн҃г: Вы̀ є҆стѐ тѣ́ло хрⷭ҇то́во: А҆ллилꙋ́їа, гла́съ в҃: Сѐ что̀ добро̀, и҆лѝ что̀ красно̀: Є҆ѵⷢ҇лїе матѳе́а, зача́ло л҃д, ѿ полꙋ̀: Призва̀ і҆и҃съ ѻ҆бана́десѧте: Прича́стенъ, Ра́дꙋйтесѧ:</p>
<p>в҃. Ст҃ы́хъ мч҃нкъ, <wide>а҆кїндѵ́на</wide>, <wide>пига́сїа</wide>, <wide>а҆фѳо́нїа</wide>, <wide>є҆лпїдїфо́ра</wide> и҆ <wide>а҆немподі́ста</wide>.</p>
<p>Стїхи̑ры ѻ҆ктѡ́иха трѝ, и҆ ст҃ы́хъ, г҃, гла́съ д҃. Подо́бенъ: Ꙗ҆́кѡ до́блѧ: Сла́ва, гла́съ ѕ҃: Дне́сь пѧтоза́рный: На стїхо́внѣ ѻ҆ктѡ́иха: и҆ ст҃ы́хъ, стїхи́ра съ припѣ́вомъ, гла́съ а҃: Ди́венъ бг҃ъ во ст҃ы́хъ свои́хъ: Лꙋчѝ возсїѧ́ша: Сла́ва, гла́съ в҃: Прїиди́те возра́дꙋемсѧ:</p>
<p>Тропа́рь, гла́съ в҃:</p>
<p>Страстоте́рпцы гдⷭ҇ни, бл҃же́нна землѧ̀ напи́вшаѧсѧ кровьмѝ ва́шими, и҆ свѧ̑та селє́нїѧ прїи̑мшаѧ тѣлеса̀ ва̑ша: въ три́знищи <anchor type="folio" number="115" label="рє҃і"/> бо врага̀ побѣди́сте, и҆ хрⷭ҇та̀ со дерзнове́нїемъ проповѣ́дасте: того̀, ꙗ҆́кѡ бл҃га, моли́те сп҃сти́сѧ, мо́лимсѧ, дꙋша́мъ на́шымъ.</p>
<p>Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На ᲂу҆́трени, ѻ҆бы̑чныѧ каѳі̑смы, и҆ сѣда́льны ѻ҆ктѡ́иха: и҆ чте́нїе: Ѻ҆́ба канѡ́на ѻ҆ктѡ́иха: и҆ ст҃ы́хъ на д҃, гла́съ д҃. По г҃-й пѣ́сни, сѣда́ленъ, гла́съ и҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Твє́рдыѧ:</p>
<p>Бл҃гочести̑выѧ и҆ бг҃онѡ́сныѧ мч҃нки, ꙗ҆́кѡ на землѝ ѡ҆ста́вльшыѧ всѧ̑, прїѧ́лъ є҆сѝ въ наслажде́нїе бл҃ги́хъ твои́хъ и҆ ᲂу҆покое́нїе, а҆кїндѵ́на, пига́сїа, а҆немподі́ста: съ ни́миже а҆фѳо́нїа, и҆ є҆лпїдїфо́ра же, є҆ди́не сы́й пребл҃гі́й.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃ы́хъ: На стїхо́внѣ ѻ҆ктѡ́иха. И҆ ст҃ы́хъ стїхи́ра, съ припѣ́вы, гла́съ в҃: Мнѡ́ги скѡ́рби пра́вєднымъ: Кро́вными то́ки: Сла́ва, гла́съ д҃: Пѧтоза̑рнаѧ страда́лєцъ: На лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ: А҆по́столъ ко є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша првⷣнїи: Сті́хъ: Мнѡ́ги скѡ́рби првⷣнымъ: Є҆ѵⷢ҇лїе матѳе́а, зача́ло л҃ѕ: Сѐ а҆́зъ посыла́ю ва́съ: Прича́стенъ: Ра́дꙋйтесѧ:</p>
<p>г҃. Ст҃ы́хъ мч҃нкъ, <wide>а҆кеѱі́мы</wide> є҆пⷭ҇кпа, и҆ <wide>і҆ѡ́сифа</wide> пресвѵ́тера и҆ <wide>а҆їѳала̀</wide> дїа́кона: И҆ ѡ҆бновле́нїе хра́ма ст҃а́гѡ великомч҃нка <wide>геѡ́ргїа</wide>, и҆́же въ лѵ́дѣ, и҆дѣ́же положено̀ є҆́сть честно́е тѣ́ло є҆гѡ̀.</p>
<p>Стїхи̑ры мч҃нкѡвъ, гла́съ и҃. Подо́бенъ: Ѽ пресла́внагѡ чꙋдесѐ! И҆ геѡ́ргїа, гла́съ д҃. Подо́бенъ: Ꙗ҆́кѡ до́блѧ: Сла́ва, гла́съ ѕ҃: Досто́йно и҆́мени: На стїхо́внѣ ѻ҆ктѡ́иха: <anchor type="folio" number="115v" label="рє҃і ѡ҆б."/> Сла́ва, мч҃нкѡвъ, гла́съ ѕ҃: Предпꙋ́тїе ѡ҆бра́зно: Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь.</p>
<p>Сла́ва, тропа́рь геѡ́ргїа, гла́съ д҃:</p>
<p>Ꙗ҆́кѡ плѣ́нныхъ свободи́тель и҆ ни́щихъ защи́титель, немощствꙋ́ющихъ вра́чь, царе́й побо́рниче, побѣдоно́сче великомч҃нче геѡ́ргїе, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>На ᲂу҆́трени, ѻ҆бы̑чныѧ каѳі̑смы: И҆ сѣда́льны ѻ҆ктѡ́иха: И҆ чте́нїе. Канѡ́нъ ѻ҆ктѡ́иха є҆ди́нъ, со і҆рмосо́мъ на ѕ҃: и҆ мч҃нкѡвъ на д҃, гла́съ д҃. И҆ геѡ́ргїа, на д҃, гла́съ то́йже. По г҃-й пѣ́сни,</p>
<p>Конда́къ мч҃нкѡвъ, гла́съ в҃. Подо́бенъ: Вы́шнихъ и҆щѧ̀:</p>
<p>Бж҃е́ствєннаѧ, мꙋ́дре, непоро́чнѡ тайноводи́лъ є҆сѝ, же́ртва прїѧ́тна бы́лъ є҆сѝ, бг҃обл҃же́нне: хрⷭ҇то́вꙋ бо пи́лъ є҆сѝ ча́шꙋ сла́внѡ, ст҃е а҆кеѱі́мо, со страда́льцы твои́ми молѧ́сѧ непреста́ннѡ ѡ҆ всѣ́хъ на́съ.</p>
<p>И҆ і҆́косъ. И҆ сѣда́ленъ мꙋ́ченикѡвъ: Сла́ва, геѡ́ргїа. По ѕ҃-й пѣ́сни,</p>
<p>Конда́къ геѡ́ргїа, гла́съ и҃. Подо́бенъ: Взбра́нной:</p>
<p>Къ возбра́нномꙋ и҆ ско́ромꙋ застꙋпле́нїю твоемꙋ̀ прибѣ́гше, вѣ́рнїи, мо́лимъ и҆зба́витисѧ, стрⷭ҇тоте́рпче хрⷭ҇то́въ, ѿ собла̑знъ вра́жїихъ воспѣва́ющымъ тѧ̀, и҆ всѧ́кихъ бѣ́дъ и҆ ѡ҆ѕлобле́нїй, да зове́мъ: ра́дꙋйсѧ, мч҃нче геѡ́ргїе.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆ мч҃нкѡвъ. Сла́ва, геѡ́ргїа. На стїхо́внѣ ѻ҆ктѡ́иха: И҆ мч҃нкѡвъ стїхи́ра, съ припѣ́вомъ, гла́съ в҃: Ѡ҆ бл҃гоче́стїи ст҃і́и: Сла́ва, геѡ́ргїа, гла́съ д҃. Самогла́сенъ: Разꙋ́мнагѡ а҆дама́нта: На лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть: Сті́хъ: Предзрѣ́хъ гдⷭ҇а: А҆по́столъ ко є҆фесе́ємъ: зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша првⷣнїи, и҆ гдⷭ҇ь ᲂу҆слы́ша и҆̀хъ. Сті́хъ: Мнѡ́ги <anchor type="folio" number="116" label="рѕ҃і"/> скѡ́рби првⷣнымъ: Є҆ѵⷢ҇лїе лꙋкѝ, зача́ло р҃ѕ: Возложа́тъ на вы̀ рꙋ́ки своѧ̑: Прича́стенъ: Ра́дꙋйтесѧ:</p>
<p>д҃. Прпⷣбнагѡ ѻ҆тца̀ на́шегѡ <wide>і҆ѡанні́кїа</wide> вели́кагѡ: И҆ ст҃а́гѡ мч҃нка <wide>нїка́ндра</wide>, є҆пⷭ҇кпа мѵ́рскагѡ: И҆ <wide>є҆рме́а</wide> пресвѵ́тера.</p>
<p>Стїхи̑ры прпⷣбнагѡ г҃, гла́съ д҃. Подо́бенъ: Зва́нный свы́ше: И҆ мч҃нка г҃, гла́съ в҃. Подо́бенъ: Є҆гда̀ ѿ дре́ва: Сла́ва, гла́съ ѕ҃: Прпⷣбне ѻ҆́тче: На стїхо́внѣ ѻ҆ктѡ́иха: Сла́ва, гла́съ и҃: Мона́хѡвъ мно́жєства: Тропа́рь, гла́съ и҃: Сле́зъ твои́хъ тече́ньми: септе́мврїа въ г҃-й де́нь. Сла́ва, мч҃нка, гла́съ д҃: Мч҃нкъ тво́й гдⷭ҇и: септе́мврїа во в҃-й де́нь. На ᲂу҆́трени, на Бг҃ъ гдⷭ҇ь тропа́рь прпⷣбнагѡ, два́жды: Сла́ва, мч҃нка. И҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха: И҆ чте́нїе. Канѡ́нъ ѻ҆ктѡ́иха, є҆ди́нъ, И҆ прпⷣбнагѡ на д҃, гла́съ д҃: И҆ мч҃нкѡвъ на д҃, гла́съ то́йже. По г҃-й пѣ́сни сѣда́ленъ, гла́съ и҃. Сла́ва, мч҃нкѡвъ, гла́съ д҃. По ѕ҃-й пѣ́сни,</p>
<p>Конда́къ, гла́съ и҃. Подо́бенъ: Взбра́нной:</p>
<p>Ѕвѣзда̀ ꙗ҆ви́лсѧ є҆сѝ всесвѣ́тлаѧ, въ мі́рѣ просвѣща́ѧй, и҆ сꙋ́щыѧ во мра́цѣ страсте́й ѡ҆блистава́ѧй: вра́чь же крѣпча́йшїй ꙗ҆ви́лсѧ є҆сѝ, но ꙗ҆́кѡ прїѧ́лъ є҆сѝ бл҃года́ть и҆сцѣле́нїй, просѧ́щымъ тѧ̀ пода́ждь и҆сцѣле́нїе, да зове́мъ: ра́дꙋйсѧ, ѻ҆́тче і҆ѡанні́кїе.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ ѕ҃, самогла́сенъ: Є҆́же по ѡ҆́бразꙋ: На лїтꙋргі́и, прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви: А҆по́столъ къ гала́тѡмъ, зача́ло сг҃і: Пло́дъ дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Сті́хъ: Си́льно на землѝ бꙋ́детъ сѣ́мѧ є҆гѡ̀. Є҆ѵⷢ҇лїе матѳе́а, <anchor type="folio" number="116v" label="рѕ҃і ѡ҆б."/> зача́ло і҃: По і҆и҃сѣ и҆до́ша наро́ди: Прича́стенъ: Въ па́мѧть вѣ́чнꙋю:</p>
<p>є҃. Ст҃ы́хъ мч҃нкъ <wide>галактїѡ́на</wide> и҆ <wide>є҆пїсти́мїи</wide>.</p>
<p>Стїхи̑ры ѻ҆ктѡ́иха г҃: И҆ мч҃нкѡвъ г҃, гла́съ и҃. Подо́бенъ: Ѽ пресла́внагѡ чꙋдесѐ! На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь. На ᲂу҆́трени, ѻ҆бы̑чныѧ каѳі̑смы: И҆ сѣда́льны ѻ҆ктѡ́иха: И҆ чте́нїе. Ѻ҆́ба канѡ́на ѻ҆ктѡ́иха: и҆ мч҃никѡвъ, на д҃, гла́съ и҃. По г҃-й пѣ́сни, сѣда́ленъ, гла́съ д҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Мꙋ́чєникъ хрⷭ҇то́выхъ полкѡ́мъ причто́стесѧ, до́брѣ хра́брствовавшымъ: свѣ́тлѡ подвиза́вшесѧ галактїѡ́не сла́вне съ чⷭ҇тно́ю сꙋпрꙋ́жницею и҆ сострада́вшею тебѣ̀, є҆пїсти́мїею, є҆ди́номꙋ бг҃ꙋ непреста́ннѡ моли́тесѧ ѡ҆ всѣ́хъ на́съ.</p>
<p>По ѳ҃-й пѣ́сни свѣти́ленъ: И҆ на стїхо́внѣ ѻ҆ктѡ́иха.</p>
<p><red>🕃</red> Въ то́йже де́нь преставле́нїе и҆́же во ст҃ы́хъ ѻ҆тца̀ на́шегѡ <wide>і҆ѡ́ны</wide> а҆рхїепⷭ҇кпа, новгоро́дскагѡ чꙋдотво́рца.</p>
<p>Соверша́етсѧ собо́ръ є҆гѡ̀, и҆дѣ́же лежа́тъ мѡ́щи є҆гѡ̀, и҆ и҆дѣ́же хра́мъ є҆гѡ̀.</p>
<p>Тропа́рь, гла́съ д҃:</p>
<p>И҆справле́нїе вѣ́ры, и҆ ѡ҆́бразъ кро́тости, и҆ ꙗ҆́коже са́дъ посредѣ̀ раѧ̀, прпⷣбными дѣ́лы твои́ми мі́ръ просвѣща́еши. и҆ сегѡ̀ ра́ди къ честнѣ́й ра́цѣ твое́й любо́вїю прикаса́емсѧ, и҆ вѣ́рнѡ вопїе́мъ: предста́ни въ по́мощь воспѣва́ющымъ па́мѧть твою̀ свѣтоно́снꙋю, ѻ҆́тче і҆ѡ́но, и҆ молѝ сп҃сти́сѧ дꙋша́мъ на́шымъ.</p>
<p>Конда́къ, гла́съ то́йже:</p>
<p>Свы́ше прїѧ́лъ є҆сѝ бж҃е́ственнꙋю бл҃года́ть, хода́тайствовати бг҃ꙋ <anchor type="folio" number="117" label="рз҃і"/> и҆ человѣ́кѡмъ, ꙗ҆́кѡ а҆рхїере́й возноше́нїе возносѧ̀, и҆ ми́ръ лю́демъ твои̑мъ сносѧ̀, и҆ ѻ҆би́лїе плодѡ́въ, і҆ѡ́но бл҃же́нне: ты́ бо є҆сѝ вели́кагѡ нова́града похвала̀, и҆ сꙋ́щихъ ѡ҆ не́мъ ра́дость.</p>
<p>ѕ҃. 🕃 И҆́же во ст҃ы́хъ ѻ҆тца̀ на́шегѡ <wide>па́ѵла</wide>, а҆рхїепⷭ҇кпа кѡнстанті́нѧ гра́да, и҆сповѣ́дника.</p>
<p>На Гдⷭ҇и воззва́хъ, стїхи̑ры на ѕ҃, гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ а҃: А҆рхїере́йскою ѻ҆де́ждею: На стїхо́внѣ ѻ҆ктѡ́иха: и҆ стїхи́ра ст҃и́телѧ, гла́съ а҃, съ припѣ́вомъ: Сщ҃е́нницы твоѝ ѡ҆блекꙋ́тсѧ въ пра́вдꙋ: Прпⷣбне ѻ҆́тче па́ѵле: Сла́ва, гла́съ в҃: По́стнꙋю пꙋчи́нꙋ:</p>
<p>Тропа́рь, гла́съ г҃:</p>
<p>Бж҃е́ственныѧ вѣ́ры и҆сповѣ́данїемъ, дрꙋга́го па́ѵла тѧ̀ це́рковь ревни́телѧ во сщ҃е́нницѣхъ показа̀: свозопїе́тъ тѝ и҆ а҆́вель ко гдⷭ҇ꙋ, и҆ заха́рїина кро́вь првⷣнаѧ, ѻ҆́тче прпⷣбне, хрⷭ҇та̀ бг҃а молѝ, дарова́тисѧ на́мъ ве́лїей млⷭ҇ти.</p>
<p>На ᲂу҆́трени, ѻ҆́ба канѡ́на ѻ҆ктѡ́иха, без̾ мч҃ничнѡвъ: И҆ ст҃а́гѡ на ѕ҃, гла́съ д҃. По г҃-й пѣ́сни, сѣда́ленъ, гла́съ г҃. Сла́ва, гла́съ и҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Ѡ҆блиста́вый на землѝ ꙗ҆́кѡ ѕвѣзда̀ нб҃освѣ́тлаѧ, каѳолі́ческꙋю просвѣща́еши це́рковь ны́нѣ, ѡ҆ не́йже и҆ страда́льчествовалъ є҆сѝ, дꙋ́шꙋ твою̀, па́ѵле, предложи́въ: и҆ ꙗ҆́коже заха́рїина и҆ а҆́велева, ꙗ҆́снѡ вопїе́тъ твоѧ̀ кро́вь ко гдⷭ҇ꙋ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃а́гѡ. На стїхо́внѣ ѻ҆ктѡ́иха. Сла́ва, гла́съ з҃: Вни́кнꙋлъ є҆сѝ во глꙋбины̑ дх҃а: На лїтꙋргі́и, бл҃жє́нна ѻ҆ктѡ́иха, на д҃: И҆ ѿ канѡ́на ст҃а́гѡ пѣ́снь г҃, на д҃. Прокі́менъ, гла́съ з҃: Восхва́лѧтсѧ прпⷣбнїи во сла́вѣ: <anchor type="folio" number="117v" label="рз҃і ѡ҆б."/> Сті́хъ, Воспо́йте гдⷭ҇еви пѣ́снь но́вꙋ. А҆по́столъ ко є҆вре́ємъ, зача́ло ти҃і, ѿ полꙋ̀: Всѧ́къ первосщ҃е́нникъ: А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ: Є҆ѵⷢ҇лїе лꙋкѝ, зача́ло ѯ҃д: Всѧ́къ и҆́же и҆сповѣ́сть мѧ̀: Прича́стенъ: Въ па́мѧть вѣ́чнꙋю:</p>
<p><red>🕃</red> Въ то́йже де́нь прпⷣбнагѡ ѻ҆тца̀ на́шегѡ <wide>варлаа́ма</wide> хꙋ́тынскагѡ, новгоро́дскагѡ чꙋдотво́рца.</p>
<p>Соверша́етсѧ собо́ръ є҆гѡ̀, и҆дѣ́же лежа́тъ мѡ́щи є҆гѡ̀: и҆ и҆дѣ́же хра́мъ є҆гѡ̀.</p>
<p>Тропа́рь, гла́съ г҃:</p>
<p>И҆́же на землѝ лега́нїемъ, поще́нїемъ же и҆ бдѣ́нїемъ тѣ́ло твоѐ и҆знꙋрѧ́ѧ, прпⷣбне, всѧ̑ плотска̑ѧ мꙋдрова̑нїѧ ᲂу҆мертви́лъ є҆сѝ: и҆ и҆сцѣле́нїй стрꙋѧ̀ незави́стнаѧ ꙗ҆ви́лсѧ є҆сѝ вѣ́рою притека́ющымъ къ ра́цѣ моще́й твои́хъ, варлаа́ме ѻ҆́тче на́шъ: молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>Конда́къ, гла́съ и҃. Подо́бенъ: Взбра́нной:</p>
<p>Ꙗ҆́коже дрꙋгі́й и҆лїа̀, ѻ҆́тче, до́ждь съ нб҃сѐ све́лъ є҆сѝ: ѻ҆́нъ ᲂу҆́бѡ ѻ҆́гнь сведѐ, и҆ царѧ̀ ᲂу҆дивѝ, ты́ же лю́ди твоѧ̑ возвесели́лъ є҆сѝ, и҆ торжествова́ти ᲂу҆стро́илъ є҆сѝ. вели́кїй бо но́въградъ вельмѝ тобо́ю хва́литсѧ, и҆мѣ́ѧ мѡ́щи твоѧ̑ въ себѣ̀, є҆го́же сохранѧ́й ѿ вра̑гъ непоколеби́ма, да зове́мъ тѝ: ра́дꙋйсѧ, прпⷣбне варлаа́ме, ѻ҆́тче на́шъ.</p>
<p>з҃. Ст҃ы́хъ мч҃нкъ <wide>три́десѧти</wide> и҆ <wide>тре́хъ</wide>, и҆̀же въ мелиті́нѣ: И҆ прпⷣбнагѡ ѻ҆тца̀ на́шегѡ и҆ чꙋдотво́рца <wide>ла́зарѧ</wide>, въ галїсі́йстѣй горѣ̀ пости́вшагѡсѧ.</p>
<p>Стїхи̑ры мч҃нкѡвъ г҃, гла́съ д҃. Подо́бенъ: Ꙗ҆́кѡ до́блѧ: И҆ прпⷣбнагѡ г҃, гла́съ ѕ҃. Подо́бенъ: Всю̀ ѿложи́вше: Сла́ва, прпⷣбнагѡ, гла́съ є҃: Прпⷣбне ѻ҆́тче, не да́лъ є҆сѝ сна̀: На стїхо́внѣ ѻ҆ктѡ́иха: Сла́ва, прпⷣбнагѡ, гла́съ ѕ҃: <anchor type="folio" number="118" label="ри҃і"/> Прпⷣбне ѻ҆́тче: во всю̀ зе́млю: Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь.</p>
<p>Сла́ва, тропа́рь прпⷣбнагѡ, гла́съ и҃:</p>
<p>Бдѣ́нными мл҃твами, тече́ньми сле́зными сто́лпъ ѡ҆мочи́лъ є҆сѝ, и҆ и҆з̾ глꙋбины̀ воздыха́ньми во сто̀ трꙋдѡ́въ ᲂу҆плодоноси́лъ є҆сѝ, и҆ бы́лъ є҆сѝ па́стырь, всѣ̑мъ подаѧ̀ проще́нїе, прпⷣбне ѻ҆́тче на́шъ ла́заре, моли́сѧ хрⷭ҇тꙋ̀ бг҃ꙋ сп҃сти́сѧ дꙋша́мъ на́шымъ.</p>
<p>На ᲂу҆́трени, канѡ́нъ ѻ҆ктѡ́иха є҆ди́нъ, и҆ ст҃ы́хъ два̀: Мч҃нкѡвъ, гла́съ и҃: Прпⷣбнагѡ, гла́съ в҃. По г҃-й пѣ́сни,</p>
<p>Конда́къ прпⷣбнагѡ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Ꙗ҆́кѡ свѣти́льника превели́каго, цр҃ковь хрⷭ҇то́ва сла́витъ тѧ̀ съ весе́лїемъ ѱало́мски: тѣ́мже не преста́й молѧ́сѧ хрⷭ҇тꙋ̀ да́ти всѣ̑мъ прегрѣше́нїй проще́нїе.</p>
<p>И҆ сѣда́ленъ мч҃нкѡвъ, гла́съ и҃. Сла́ва, прпⷣбнагѡ, гла́съ г҃. По ѕ҃-й пѣ́сни,</p>
<p>Конда́къ мч҃нкѡвъ, гла́съ и҃. Подо́бенъ: Ꙗ҆́кѡ нача́тки:</p>
<p>Ли́къ мч҃нческїй ꙗ҆́сенъ, по́лкъ свѣтоно́сенъ, соше́дъ къ на́мъ разꙋ́мнѡ, цр҃ковь дне́сь просвѣти́лъ є҆́сть чꙋ́дными зарѧ́ми. тѣ́мже пра́зднꙋюще честнꙋ́ю па́мѧть и҆́хъ, про́симъ ѿ тебѐ сп҃се на́шъ: тѣ́хъ мл҃твами ѿ бѣ́дъ и҆зба́ви на́съ, да пое́мъ тѝ: а҆ллилꙋ́їа.</p>
<p>По ѳ҃-й пѣ́сни, свѣти́ленъ ѻ҆ктѡ́иха, и҆ мч҃нкѡвъ: Сла́ва, прпⷣбнагѡ. На лїтꙋргі́и, прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ, Что̀ возда́мъ гдⷭ҇еви: А҆по́столъ къ гала́тѡмъ, зача́ло сг҃і: Пло́дъ дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Сті́хъ, Си́льно на землѝ бꙋ́детъ сѣ́мѧ є҆гѡ̀: Є҆ѵⷢ҇лїе матѳе́а, зача́ло ч҃: По і҆и҃сѣ и҆до́ша наро́ди: Прича́стенъ, Въ па́мѧть:</p>
<p><anchor type="folio" number="118" label="ри҃і"/>и҃. <red>🕂</red> Собо́ръ а҆рхїстрати́га <wide>мїхаи́ла</wide>, и҆ про́чихъ безпло́тныхъ си́лъ.</p>
<p><footnote lang="cu">комм.</footnote> А҆́ще хра́мъ собо́ра а҆рхїстрати́га мїхаи́ла, и҆лѝ и҆зво́литъ настоѧ́тель, твори́мъ бдѣ́нїе.</p>
<p>На ма́лѣй вече́рни, на Гдⷭ҇и воззва́хъ, стїхи̑ры на д҃, гла́съ а҃. Подо́бенъ: Всехва́льнїи: Сла́ва, гла́съ д҃: И҆ ны́нѣ, бг҃оро́диченъ. На стїхо́внѣ стїхи̑ры, гла́съ ѕ҃. Подо́бенъ, Тридне́венъ: Сла́ва, и҆ ны́нѣ, бг҃оро́диченъ. Тропа́рь, гла́съ д҃: Нбⷭ҇ныхъ во́инствъ: Сла́ва, и҆ ны́нѣ, бг҃оро́диченъ. На вели́цѣй вече́рни, пое́мъ: Бл҃же́нъ мꙋ́жъ: а҃-й а҆нтїфѡ́нъ, На Гдⷭ҇и воззва́хъ, стїхи̑ры на и҃, гла́съ д҃. Подо́бенъ: Ꙗ҆́кѡ до́блѧ: И҆́ны стїхи̑ры, гла́съ то́йже. Подо́бенъ: Да́лъ є҆сѝ зна́менїе: Сла́ва, гла́съ ѕ҃: Сра́дꙋйтесѧ: И҆ ны́нѣ, бг҃оро́диченъ: Сра́дꙋйтесѧ: Вхо́дъ. Прокі́менъ днѐ. И҆ чтє́нїѧ г҃: а҃-е, І҆исꙋ́са наѵи́на: Бы́сть є҆гда̀ бѧ́ше і҆исꙋ́съ ᲂу҆ і҆ерїхѡ́на: в҃- е, Сꙋде́й і҆и҃левыхъ: Бы́сть во дни̑ ѻ҆́ны ᲂу҆крѣпи́сѧ мадїа́мъ: г҃-е, Прⷪ҇ро́чества и҆са́їина: Та́кѡ глаго́летъ гдⷭ҇ь, всѧ̀ землѧ̀ да вопїе́тъ: На лїті́и стїхи̑ры, гла́съ а҃: Сла́ва, гла́съ д҃: Ѻ҆́гненными ᲂу҆стна́ми: И҆ ны́нѣ, гла́съ то́йже: Дне́сь бг҃овмѣсти́мый хра́мъ бцⷣа: На стїхо́внѣ стїхи̑ры, гла́съ а҃. Подо́бенъ: Нбⷭ҇ныхъ чинѡ́въ: А҆́гг҃льски въ мі́рѣ торжествꙋ́юще: Сла́ва, и҆ ны́нѣ, гла́съ и҃: Ꙗ҆́кѡ чинонача́льникъ:</p>
<p>Тропа́рь, гла́съ д҃:</p>
<p>Нбⷭ҇ныхъ во́инствъ а҆рхїстрати́зи, мо́лимъ ва́съ при́снѡ мы̀ недосто́йнїи, да ва́шими мл҃твами ѡ҆градитѐ на́съ кро́вомъ кри́лъ невеще́ственныѧ ва́шеѧ сла́вы, сохранѧ́юще ны̀ припа́дающыѧ прилѣ́жнѡ, и҆ вопїю́щыѧ: ѿ бѣ́дъ и҆зба́вите ны̀, ꙗ҆́кѡ чинонача́льницы вы́шнихъ си́лъ.</p>
<p><anchor type="folio" number="119" label="рѳ҃і"/>Сла́ва, и҆ ны́нѣ, бг҃оро́диченъ. На ᲂу҆́трени, на Бг҃ъ гдⷭ҇ь, тропа́рь два́жды: Сла́ва, и҆ ны́нѣ, бг҃оро́диченъ: И҆ ѻ҆бы̑чныѧ каѳі̑смы, и҆ сѣда́льны: и҆ чте́мъ сло́во златоꙋ́стагѡ въ маргарі́тѣ ѡ҆ серафі́мѣхъ. Полѷеле́й, и҆ сѣда́ленъ, и҆ чте́нїе. Степє́нна, а҃-й а҆нтїфѡ́нъ д҃-гѡ гла́са. Прокі́менъ: Творѧ́й а҆́гг҃лы своѧ̑ дх҃и: Є҆ѵⷢ҇лїе матѳе́а, зача́ло н҃в. ѱало́мъ н҃. Стїхи́ра, гла́съ ѕ҃: А҆́гг҃ли твоѝ хрⷭ҇тѐ: Канѡ́нъ бцⷣы, гла́съ и҃, со і҆рмосо́мъ на ѕ҃: И҆ безпло́тныхъ два̀ канѡ́на на и҃, гла́съ и҃. Катава́сїа: Ѿве́рзꙋ ᲂу҆ста̀ моѧ̑: По г҃-й пѣ́сни, сѣда́ленъ, гла́съ и҃, два́жды: Сла́ва, и҆ ны́нѣ, бг҃оро́диченъ: По ѕ҃-й пѣ́сни,</p>
<p>Конда́къ, гла́съ в҃:</p>
<p>А҆рхїстрати́зи бж҃їи, слꙋжи́телїе бж҃е́ственныѧ сла́вы, а҆́гг҃лѡвъ нача̑льницы, и҆ человѣ́кѡвъ наста̑вницы, поле́зное на́мъ проси́те и҆ ве́лїю млⷭ҇ть, ꙗ҆́кѡ безпло́тныхъ а҆рхїстрати́зи.</p>
<p>И҆ і҆́косъ: и҆ про́логъ. По ѳ҃-й пѣ́сни свѣти́ленъ: Ѻ҆́гненныхъ а҆рхїстрати́же: Сла́ва, Невеще́ственныхъ: И҆ ны́нѣ, бг҃оро́диченъ. На хвали́техъ стїхи̑ры на д҃, гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ є҃: И҆дѣ́же ѡ҆сѣнѧ́етъ: И҆ ны́нѣ, бг҃оро́диченъ: Бл҃жи́мъ тѧ̀: Славосло́вїе вели́кое. По трист҃о́мъ тропа́рь: Сла́ва, и҆ ны́нѣ, бг҃оро́диченъ: Є҆́же ѿ вѣ́ка: Є҆ктєнїѝ, и҆ ѿпꙋ́стъ, и҆ ча́съ а҃-й. На лїтꙋргі́и, бл҃жє́нна, а҃-гѡ канѡ́на пѣ́снь г҃-ѧ, и҆ в҃-гѡ пѣ́снь ѕ҃. Прокі́менъ, гла́съ д҃: Творѧ́й а҆́гг҃лы своѧ̑ дх҃и: Сті́хъ, Бл҃гословѝ дꙋшѐ моѧ̀ гдⷭ҇а: А҆по́столъ ко є҆вре́ємъ, зача́ло т҃є: А҆́ще глаго́ланное а҆́гг҃лы сло́во: А҆ллилꙋ́їа, гла́съ в҃: Хвали́те гдⷭ҇а всѝ а҆́гг҃ли є҆гѡ̀. Сті́хъ: Ꙗ҆́кѡ то́й речѐ, и҆ бы́ша: Є҆ѵⷢ҇лїе лꙋкѝ, зача́ло н҃а: Слꙋ́шаѧй ва́съ: Прича́стенъ, Творѧ́й а҆́гг҃лы своѧ̑:</p>
<p><anchor type="folio" number="119v" label="рѳ҃і ѡ҆б."/>ѳ҃. Ст҃ы́хъ мч҃нкъ, <wide>ѻ҆нїсі́фора</wide> и҆ <wide>порфѵ́рїа</wide>: И҆ прпⷣбныѧ ма́тере на́шеѧ <wide>матрѡ́ны</wide>: И҆ прпⷣбныѧ <wide>ѳеокті́сты</wide>, ꙗ҆́же ѿ ле́звы.</p>
<p>Стїхи̑ры мч҃нкѡвъ г҃, гла́съ и҃. Подо́бенъ: Ѽ пресла́внагѡ чꙋдесѐ! И҆ прпⷣбныѧ г҃, гла́съ д҃. Подо́бенъ: Ꙗ҆́кѡ до́блѧ: На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь. Сла́ва, прпⷣбныѧ, гла́съ и҃: Въ тебѣ̀ ма́ти: септе́мврїа въ а҃і-й де́нь.</p>
<p>[зрѝ]<footnote lang="cu">комм.</footnote> Возслѣ́дованїе же прпⷣбныѧ ѳеокті́сты пое́тсѧ на повече́рїи.</p>
<p>На ᲂу҆́трени, канѡ́нъ ѻ҆ктѡ́иха є҆ди́нъ, и҆ ст҃ы́хъ два̀. Мч҃нкѡвъ гла́съ д҃: Прпⷣбныѧ, гла́съ и҃. По г҃-й пѣ́сни,</p>
<p>Конда́къ прпⷣбныѧ, гла́съ в҃. Подо́бенъ: Бл҃года́ть прїи́мше:</p>
<p>За любо́вь гдⷭ҇ню предподо́бнаѧ матрѡ́но, поко́ѧ жела́нїе возненави́дѣла є҆сѝ, поще́нїемъ дх҃ъ тво́й просвѣти́вши. но твои́ми мл҃твами и҆ проти́вныхъ шата̑нїѧ разорѝ: крѣ́пкѡ бо ѕвѣ́ри побѣди́ла є҆сѝ.</p>
<p>И҆ і҆́косъ, и҆ сѣда́ленъ мч҃нкѡвъ, гла́съ а҃: Сла́ва преподо́бныѧ, гла́съ и҃. По ѕ҃-й пѣ́сни,</p>
<p>Конда́къ мч҃нкѡвъ, гла́съ в҃: Подо́бенъ: Вы́шнихъ и҆щѧ̀:</p>
<p>Мꙋ́чєникъ дво́ица пострада́вше крѣ́пкѡ, вра́жїю горды́ню на зе́млю низложи́сте, ѡ҆зари́вшесѧ бл҃года́тїю несозда́нныѧ трⷪ҇цы, сла́внїи ѻ҆нїсі́форе и҆ порфѵ́рїе, моли́тесѧ непреста́ннѡ ѡ҆ всѣ́хъ на́съ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха и҆ мч҃нченъ. Сла́ва, прпⷣбныѧ. На стїхо́внѣ ѻ҆ктѡ́иха.</p>
<p>і҃. Ст҃ы́хъ а҆пⷭ҇лъ: <wide>є҆ра́ста</wide>, <wide>ѻ҆лѵ́мпа</wide>, <wide>родїѡ́на</wide>, и҆ и҆̀же съ ни́ми.</p>
<p>Стїхи̑ры ѻ҆ктѡ́иха, г҃: и҆ а҆пⷭ҇лѡвъ г҃, гла́съ а҃: Подо́бенъ: Всехва́льнїи мч҃нцы: На стїхо́внѣ ѻ҆ктѡ́иха. Тро<anchor type="folio" number="120" label="р҃к"/>па́рь, гла́съ г҃: А҆пⷭ҇ли ст҃і́и: ѻ҆ктѡ́врїа въ л҃а-й де́нь. На ᲂу҆́трени, ѻ҆́ба канѡ́на ѻ҆ктѡ́иха, и҆ ст҃ы́хъ на д҃, гла́съ а҃: По г҃-й пѣ́сни,</p>
<p>Конда́къ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Ꙗ҆ви́сѧ дне́сь а҆пⷭ҇лъ честно́е торжество̀, подаю́щее ꙗ҆́вѣ всѣ̑мъ прегрѣше́нїй ѡ҆ставле́нїе, соверша́ющымъ и҆́хъ па́мѧть.</p>
<p>Та́же сѣда́ленъ, гла́съ а҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Бж҃е́ственнымъ свѣ́томъ ᲂу҆́мъ ѡ҆зари́вше, виті̑йскаѧ плетє́нїѧ мꙋ́дрѣ розори́сте: и҆ ꙗ҆зы́ки всѧ̑, ᲂу҆лови́вше, а҆пⷭ҇ли сла́внїи, влⷣцѣ приведо́сте, трⷪ҇цꙋ бж҃е́ственнꙋю сла́вити наꙋча́юще.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха. Сла́ва, ст҃ы́хъ. На стїхо́внѣ ѻ҆ктѡ́иха.</p>
<p>а҃і. Ст҃ы́хъ мч҃нкъ <wide>ми́ны</wide>, <wide>ві́ктора</wide> и҆ <wide>вїке́нтїа</wide>: И҆ ст҃ы́ѧ мч҃нцы <wide>стефані́ды</wide>: И҆ прпⷣбнагѡ ѻ҆тца̀ на́шегѡ и҆ и҆сповѣ́дника <wide>ѳео́дѡра</wide> стꙋді́та.</p>
<p>Стїхи̑ры мч҃нкѡвъ г҃, гла́съ д҃: Подо́бенъ: Ꙗ҆́кѡ до́блѧ: И҆ прпⷣбнагѡ г҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва, мч҃нкѡвъ, гла́съ ѕ҃: Па́ки на́мъ лѣ́тнѧѧ па́мѧть: На стїхо́внѣ ѻ҆ктѡ́иха. Та́же, стїхи́ра мч҃нкѡвъ, съ припѣ́вомъ, гла́съ в҃: Мнѡ́ги скѡ́рби првⷣнымъ: Прїиди́те любострада́льцы: Сла́ва, прпⷣбнагѡ, гла́съ ѕ҃: Прпⷣбне ѻ҆́тче: Тропа́рь, гла́съ д҃: Мч҃нцы твоѝ гдⷭ҇и: септе́мврїа въ к҃-й де́нь. Сла́ва, прпⷣбнагѡ, гла́съ и҃. Правосла́вїѧ наста́вниче: ѻ҆ктѡ́врїа въ а҃і-й де́нь. На ᲂу҆́трени, ѻ҆бы̑чныѧ каѳі̑смы: и҆ сѣда́льны ѻ҆ктѡ́иха: и҆ чтє́нїѧ. Канѡ́нъ ѻ҆ктѡ́иха є҆ди́нъ: И҆ мч҃нкѡвъ, гла́съ д҃: И҆ прпⷣбнагѡ, гла́съ и҃. По г҃-й пѣ́сни,</p>
<p><anchor type="folio" number="120v" label="р҃к ѡ҆б."/>Конда́къ прпⷣбнагѡ, гла́съ в҃. Подо́бенъ: Вы́шнихъ и҆щѧ̀:</p>
<p>По́стническое и҆ равноа́гг҃льное житїѐ твоѐ страда́льческими ᲂу҆ѧсни́лъ є҆сѝ по́двиги, и҆ а҆́гг҃лѡмъ совсе́льникъ, бг҃обл҃же́нне, ꙗ҆ви́лсѧ є҆сѝ, ѳео́дѡре: съ ни́ми хрⷭ҇тꙋ̀ бг҃ꙋ молѧ́сѧ не преста́й ѡ҆ всѣ́хъ на́съ.</p>
<p>И҆ і҆́косъ, и҆ сѣда́ленъ мч҃нкѡвъ, гла́съ и҃: Сла́ва, прпⷣбнагѡ, гла́съ г҃. По ѕ҃-й пѣ́сни,</p>
<p>Конда́къ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Во́инства и҆схитѝ привре́меннагѡ, и҆ нетлѣ́ннагѡ показа́ тѧ нбⷭ҇нагѡ ѻ҆́бщника стрⷭ҇тоте́рпче ми́но, хрⷭ҇то́съ бг҃ъ на́шъ, и҆́же мч҃нкѡвъ нетлѣ́нный вѣне́цъ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆ мч҃нкѡвъ. Сла́ва, прпⷣбнагѡ. На стїхо́внѣ ѻ҆ктѡ́иха. Та́же стїхи́ра мч҃нкѡвъ съ припѣ́вомъ, гла́съ в҃: Воззва́ша првⷣнїи, и҆ гдⷭ҇ь ᲂу҆слы́ша и҆̀хъ. Прїиди́те вѣ́рнїи: Сла́ва, прпⷣбнагѡ, гла́съ и҃: Мона́хѡвъ мно́жєства: На лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ. А҆по́столъ ко є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: И҆ прпⷣбнагѡ, ко є҆вре́ємъ, зача́ло тл҃є: Повинꙋ́йтесѧ наста́вникѡмъ ва́шымъ: А҆ллилꙋ́їа, гла́съ д҃: Воззва́ша првⷣнїи: Сті́хъ: Бл҃же́нъ мꙋ́жъ боѧ́йсѧ гдⷭ҇а: Є҆ѵⷢ҇лїе матѳе́а зача́ло л҃и: Всѧ́къ и҆́же и҆сповѣ́сть мѧ̀: И҆ прпⷣбнагѡ, ѿ матѳе́а, зача́ло і҃: По і҆и҃сѣ и҆до́ша наро́ди: Прича́стенъ, Ра́дꙋйтесѧ првⷣнїи ѡ҆ гдⷭ҇ѣ:</p>
<p>🕃 Въ то́йже де́нь преставле́нїе ст҃а́гѡ и҆ бл҃же́ннагѡ <wide>маѯі́ма</wide>, хрⷭ҇та̀ ра́ди ю҆ро́дивагѡ, моско́вскагѡ чꙋдотво́рца.</p>
<p>Собо́ръ є҆гѡ̀ соверша́етсѧ, и҆дѣ́же лежа́тъ мо́щи є҆гѡ̀, и҆ и҆дѣ́же хра́мъ є҆гѡ̀.</p>
<p><anchor type="folio" number="121" label="рк҃а"/>Тропа́рь, гла́съ є҃:</p>
<p>Нагото́ю тѣле́сною и҆ терпѣ́нїемъ ѡ҆бнажи́лъ є҆сѝ вра̑жїѧ кова̑рствїѧ, ѡ҆блича́ѧ неподо́бное є҆гѡ̀ дѣѧ́нїе, ѕѣ́льнѣ стражда̀ со́лнечный ва́ръ, и҆ нꙋ̑жныѧ вели̑кїѧ стꙋ́дєни, мра́за, и҆ ѻ҆гнѧ̀ не чꙋ́лъ є҆сѝ, бж҃їею по́мощїю покрыва́емь, маѯі́ме премꙋ́дре: ѡ҆ вѣ́рою творѧ́щихъ па́мѧть твою̀ че́стнѡ и҆ ᲂу҆се́рднѡ, притека́ющихъ къ ра́цѣ моще́й твои́хъ, молѝ и҆зба́витисѧ ѿ бѣ́дъ, и҆ паде́нїѧ и҆збѣжа́ти.</p>
<p>Конда́къ, гла́съ в҃:</p>
<p>Вы́шнїѧ красоты̀ жела́ѧ, ни̑жнїѧ сла́дѡсти и҆ тѣлє́снаѧ ѡ҆дѣѧ̑нїѧ въ ничто́же вмѣни́лъ є҆сѝ, и҆ нестѧжа́нїе па́че сꙋ́етнагѡ мі́ра возлюби́лъ є҆сѝ, а҆́гг҃льское житїѐ проходѧ̀ сконча́лсѧ є҆сѝ, бл҃же́нне маѯі́ме, съ ни́миже хрⷭ҇та̀ молѝ непреста́ннѡ ѡ҆ всѣ́хъ на́съ.</p>
<p>в҃і. 🕃 И҆́же во ст҃ы́хъ ѻ҆тца̀ на́шегѡ <wide>і҆ѡа́нна</wide>, патрїа́рха а҆леѯандрі́йскагѡ, ми́лостивагѡ: И҆ прпⷣбнагѡ ѻ҆тца̀ на́шегѡ <wide>ні́ла</wide>.</p>
<p>На Гдⷭ҇и воззва́хъ, стїхи̑ры і҆ѡа́нна, г҃, гла́съ д҃. Подо́бенъ: Да́лъ є҆сѝ зна́менїе: И҆ прпⷣбнагѡ, трѝ, гла́съ и҃. Подо́бенъ: Что̀ вы̀ нарече́мъ: Сла́ва, гла́съ в҃: Млⷭ҇ти и҆сто́чникъ: На стїхо́внѣ ѻ҆ктѡ́иха. Сла́ва, гла́съ и҃: Мона́хѡвъ мно́жєства:</p>
<p>Тропа́рь, гла́съ и҃:</p>
<p>Въ терпѣ́нїи твое́мъ стѧжа́лъ є҆сѝ мздꙋ̀ твою̀, ѻ҆́тче преподо́бне, въ мл҃твахъ непреста́ннѡ терпѣ́вый, ни́щыѧ возлюби́вый, и҆ сїѧ̑ ᲂу҆довли́вый: но моли́сѧ хрⷭ҇тꙋ̀ бг҃ꙋ, і҆ѡа́нне млⷭ҇тиве бл҃же́нне, сп҃сти́сѧ дꙋша́мъ на́шымъ.</p>
<p>Сла́ва, гла́съ то́йже: Сле́зъ твои́хъ тече́ньми: септе́мврїа въ г҃-й де́нь. На ᲂу҆́трени, канѡ́нъ ѻ҆ктѡ́иха є҆ди́нъ, <anchor type="folio" number="121v" label="рк҃а ѡ҆б."/> со і҆рмосо́мъ на ѕ҃: и҆ ст҃ы́хъ два̀, на и҃. І҆ѡа́нна, гла́съ и҃: и҆ прпⷣбнагѡ, гла́съ то́йже. По г҃-й пѣ́сни,</p>
<p>Конда́къ ні́ла, гла́съ и҃. Подо́бенъ: Взбра́нной:</p>
<p>Хвра̑стнаѧ страсте́й ꙗ҆̀же ѿ тѣлесѐ воста́нїѧ, сѣчи́тельнѡ, ні́ле бл҃же́нне, во бдѣ́нной твое́й ссѣ́клъ є҆сѝ мл҃твѣ: но ꙗ҆́кѡ и҆мѣ́ѧ дерзнове́нїе ко гдⷭ҇ꙋ, ѿ всѧ́кихъ мѧ̀ бѣ́дъ свободѝ, да зовꙋ́ ти: ра́дꙋйсѧ, ѻ҆́тче всемі́рный.</p>
<p>И҆ і҆́косъ, и҆ сѣда́ленъ, гла́съ то́йже. Сла́ва, прпⷣбнагѡ, гла́съ то́йже. По ѕ҃-й пѣ́сни,</p>
<p>Конда́къ і҆ѡа́нна, гла́съ в҃. Подо́бенъ: Вы́шнихъ и҆щѧ̀:</p>
<p>Бога́тство твоѐ расточи́лъ є҆сѝ ᲂу҆бѡ́гимъ, и҆ нбⷭ҇ное бога́тство ны́нѣ воспрїѧ́лъ є҆сѝ, і҆ѡа́нне всемꙋ́дре: сегѡ̀ ра́ди вси́ тѧ почита́емъ, соверша́юще па́мѧть твою̀, ми́лостыни ѽ тезоимени́те!</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: И҆ і҆ѡа́нна: Сла́ва, прпⷣбнагѡ. На стїхо́внѣ ѻ҆ктѡ́иха. Сла́ва, прпⷣбнагѡ, гла́съ ѕ҃: Прпⷣбне ѻ҆́тче: На лїтꙋргі́и, бл҃жє́нна ѻ҆ктѡ́иха: И҆ ст҃и́телѧ пѣ́снь г҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви: А҆по́столъ ко є҆вре́ємъ, зача́ло та҃і: И҆мꙋ́ще ᲂу҆́бѡ а҆рхїере́а вели́ка: А҆ллилꙋ́їа, гла́съ в҃: Оу҆ста̀ првⷣнагѡ поꙋча́тсѧ премꙋ́дрости: Сті́хъ: Зако́нъ бг҃а є҆гѡ̀: Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ ра́внѣ: Прича́стенъ, Въ па́мѧть вѣ́чнꙋю:</p>
<p>г҃і. <red>🕁</red> И҆́же во ст҃ы́хъ ѻ҆тца̀ на́шегѡ <wide>і҆ѡа́нна</wide>, а҆рхїепⷭ҇кпа кѡнстанті́нѧ гра́да, златоꙋ́стагѡ.</p>
<p>Твори́мъ бдѣ́нїе. На ма́лѣй вече́рни, стїхи̑ры, гла́съ а҃. Подо́бенъ: Нбⷭ҇ныхъ чинѡ́въ: Крⷭ҇ти́телѧ подража́ѧ: Сла́ва, гла́съ д҃: Бы́лъ є҆сѝ, златоꙋ́сте: И҆ ны́нѣ, И҆зба́ви ны̀: На стїхо́внѣ стїхи̑ры, гла́съ в҃. Подо́бенъ: До́ме є҆ѵфра́ѳовъ: Трꙋба̀ златови́днаѧ: съ припѣ́вы и҆́хъ. а҃-й, Оу҆ста̀ <anchor type="folio" number="122" label="рк҃в"/> моѧ̑ возглаго́лютъ премꙋ́дрость: в҃-й, Сщ҃е́нницы твоѝ ѡ҆блекꙋ́тсѧ въ пра́вдꙋ: Сла́ва, Подо́бенъ: то́йже: Трⷪ҇цы чⷭ҇тны́ѧ: И҆ ны́нѣ, Дв҃о и҆з̾ тебѐ ро́ждшагосѧ бг҃а:</p>
<p>Тропа́рь, гла́съ и҃:</p>
<p>Оу҆́стъ твои́хъ ꙗ҆́коже свѣ́тлость ѻ҆гнѧ̀ возсїѧ́вши бл҃года́ть, вселе́ннꙋю просвѣтѝ: не сребролю́бїѧ мі́рови сокрѡ́вища сниска̀, высотꙋ̀ на́мъ смиренномꙋ́дрїѧ показа̀. но твои́ми словесы̀ наказꙋ́ѧ, ѻ҆́тче і҆ѡа́нне златоꙋ́сте, молѝ сло́ва, хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>Сла́ва, и҆ ны́нѣ, бг҃оро́диченъ. Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, пое́мъ: Бл҃же́нъ мꙋ́жъ, пе́рвый а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ д҃. Подо́бенъ: Ꙗ҆́кѡ до́блѧ: Златокова́ннꙋю трꙋбꙋ̀: Сла́ва, гла́съ ѕ҃: Прпⷣбне требл҃же́нне: И҆ ны́нѣ, бг҃оро́диченъ: Кто̀ тебѐ не ᲂу҆бл҃жи́тъ: Вхо́дъ, прокі́менъ днѐ. Чтє́нїѧ г҃, ст҃и́тєльскаѧ. На лїті́и стїхи́ра хра́ма, и҆ ст҃а́гѡ самогла́сны, гла́съ а҃: Свѣти́льниче і҆ѡа́нне: Сла́ва, гла́съ д҃, самогла́сенъ: Подоба́ше ца́рствꙋющемꙋ градѡ́въ: И҆ ны́нѣ: Тѧ̀ стѣ́нꙋ стѧжа́хомъ: На стїхо́внѣ стїхи̑ры, гла́съ є҃. Подо́бенъ: Ра́дꙋйсѧ по́стникѡвъ: Ра́дꙋйсѧ златоза́рный: съ припѣ́вы и҆́хъ. Сла́ва, гла́съ ѕ҃: Трꙋба̀ златогла́снаѧ: И҆ ны́нѣ: Творе́цъ и҆ и҆зба́витель мо́й: На бл҃гослове́нїи хлѣ́бѡвъ, Тропа́рь, гла́съ и҃: Оу҆́стъ твои́хъ: два́жды, пи́санъ на ма́лѣй вече́рни: и҆ Бцⷣе дв҃о: є҆ди́ножды. [зрѝ] А҆ и҆дѣ́же всено́щнагѡ бдѣ́нїѧ не быва́етъ: По тропарѣ̀, Сла́ва, и҆ ны́нѣ, бг҃оро́диченъ: и҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь ст҃а́гѡ, два́жды. Сла́ва, и҆ ны́нѣ, бг҃оро́диченъ: И҆́же на́съ ра́ди: И҆ ѻ҆бы̑чныѧ каѳі̑смы, и҆ сѣда́льны ст҃а́гѡ съ бг҃оро́дичны и҆́хъ. И҆ чте́мъ ѿ житїѧ̀ златоꙋ́стагѡ. По полѷеле́и сѣда́ленъ, <anchor type="folio" number="122v" label="рк҃в ѡ҆б."/> гла́съ и҃, два́жды. Сла́ва, и҆ ны́нѣ, бг҃оро́диченъ: и҆ чте́нїе. Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Оу҆ста̀ моѧ̑ возглаго́лютъ премꙋ́дрость: Сті́хъ: Оу҆слы́шите сїѧ̑ всѝ ꙗ҆зы́цы: Всѧ́кое дыха́нїе: Є҆ѵⷢ҇лїе ѿ і҆ѡа́нна, зача́ло л҃є ѿ полꙋ̀: Не входѧ́й две́рьми: Та́же ѱало́мъ н҃. Стїхи́ра, гла́съ ѕ҃: И҆злїѧ́сѧ бл҃года́ть: Канѡ́нъ бцⷣы, со і҆рмосо́мъ на ѕ҃, гла́съ и҃, и҆ ст҃а́гѡ на и҃, гла́съ то́йже. Катава́сїа: Ѿве́рзꙋ ᲂу҆ста̀ моѧ̑: По г҃-й пѣ́сни, сѣда́ленъ ст҃а́гѡ, гла́съ и҃. Сла́ва, гла́съ то́йже: И҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ ѕ҃. Подо́бенъ: Є҆́же ѡ҆ на́съ:</p>
<p>Ѿ нб҃съ прїѧ́лъ є҆сѝ бж҃е́ственнꙋю бл҃года́ть, и҆ твои́ми ᲂу҆стна́ми всѧ̑ ᲂу҆чи́ши покланѧ́тисѧ въ трⷪ҇цѣ є҆ди́номꙋ бг҃ꙋ, і҆ѡа́нне златоꙋ́сте, всебл҃же́нне прпⷣбне, досто́йнѡ хва́лимъ тѧ̀: є҆си́ бо наста́вникъ, ꙗ҆́кѡ бж҃е́ствєннаѧ ꙗ҆влѧ́ѧ.</p>
<p>И҆ і҆́косъ. По ѳ҃-й пѣ́сни, свѣти́ленъ. Сла́ва и҆́нъ: И҆ ны́нѣ, бг҃оро́диченъ. На хвали́техъ стїхи̑ры на д҃, гла́съ д҃. Подо́бенъ: Да́лъ є҆сѝ зна́менїе: Сосꙋ́дъ чⷭ҇тнѣ́йшїй: Сла́ва, гла́съ и҃: Златы́ми словесы̀: И҆ ны́нѣ, бг҃оро́диченъ: Влⷣчце прїимѝ: Славосло́вїе вели́кое. Тропа́рь. Сла́ва, и҆ ны́нѣ, бг҃оро́диченъ: И҆́же на́съ ра́ди: Є҆ктєнїѝ и҆ ѿпꙋ́стъ. И҆ дае́тсѧ є҆ле́й ѿ канди́ла ст҃а́гѡ: и҆ ча́съ пе́рвый: и҆ коне́чный ѿпꙋ́стъ. На лїтꙋргі́и, бл҃жє́нна ѿ канѡ́на ст҃а́гѡ, пѣ́снь г҃-ѧ и҆ ѕ҃-ѧ. По вхо́дѣ тропа́рь хра́ма хрⷭ҇то́ва, и҆ бцⷣы, и҆ ст҃а́гѡ. Сла́ва, конда́къ є҆гѡ̀. И҆ ны́нѣ хра́ма бцⷣы, и҆лѝ, Предста́тельство хрⷭ҇тїа́нъ: Прокі́менъ, гла́съ а҃: Оу҆ста̀ моѧ̑ возглаго́лютъ премꙋ́дрость: Сті́хъ: Оу҆слы́шите сїѧ̑ всѝ ꙗ҆зы́цы: А҆по́столъ ко є҆вре́ємъ, зача́ло ти҃і: Тако́въ на́мъ подоба́ше а҆рхїере́й: А҆ллилꙋ́їа, гла́съ в҃: Оу҆ста̀ првⷣнагѡ поꙋча́тсѧ премꙋ́дрости <anchor type="folio" number="123" label="рк҃г"/>: Є҆ѵⷢ҇лїе і҆ѡа́нна, зача́ло л҃ѕ: Речѐ гдⷭ҇ь: а҆́зъ є҆́смь две́рь: Прича́стенъ: Въ па́мѧть вѣ́чнꙋю: На трапе́зѣ быва́етъ бра́тїи вели́кое ᲂу҆тѣше́нїе.</p>
<p>[зрѝ]<footnote lang="cu">комм.</footnote> Вѣ́домо бꙋ́ди, ꙗ҆́кѡ всегда̀ твори́мъ мѧсопꙋ́стъ въ д҃і-й де́нь непремѣ́ннѡ кромѣ̀ двꙋ̀ дне́й, среды̀ и҆ пѧтка̀. А҆́ще ли слꙋчи́тсѧ мѧсопꙋ́стъ въ сре́дꙋ и҆лѝ въ пѧто́къ, въ д҃і-й де́нь, въ па́мѧть ст҃а́гѡ а҆пⷭ҇ла фїлі́ппа: тогда̀ твори́мъ мѧсопꙋ́стъ въ г҃і-й де́нь, на па́мѧть ст҃а́гѡ і҆ѡа́нна златоꙋ́стагѡ, а҆ въ сре́дꙋ и҆лѝ въ пѧто́къ ника́коже де́рзнемъ мѧсопꙋ́стъ твори́ти, возбранено́ бо є҆́сть ст҃ы́ми пра́вилы.</p>
<p>д҃і. <red>🕂</red> Ст҃а́гѡ и҆ всехва́льнагѡ а҆пⷭ҇ла <wide>фїлі́ппа</wide>.</p>
<p>На вели́цѣй вече́рни, пое́мъ: Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла, на и҃, гла́съ ѕ҃. Подо́бенъ: Всю̀ ѿложи́вше: Сла́ва, гла́съ ѕ҃: Вели́кагѡ, фїлі́ппе, свѣ́та: И҆ ны́нѣ: Кто̀ тебѐ не ᲂу҆бл҃жи́тъ: Вхо́дъ. Прокі́менъ днѐ, и҆ чтє́нїѧ г҃: и҆щѝ сегѡ̀ мѣ́сѧца въ л҃-й де́нь. На лїті́и стїхи́ра хра́ма, и҆ а҆пⷭ҇ла, гла́съ д҃: Подо́бенъ: Ꙗ҆́кѡ до́блѧ: Сла́ва, гла́съ в҃: Ѡ҆ста́вивъ земна̑ѧ. И҆ ны́нѣ: Всѐ ᲂу҆пова́нїе моѐ: На стїхо́внѣ стїхи̑ры, гла́съ а҃. Подо́бенъ: Нбⷭ҇ныхъ чинѡ́въ: съ припѣ́вы и҆́хъ: Сла́ва, гла́съ в҃: Ча́ша а҆рѡма́тъ въ мі́рѣ: И҆ ны́нѣ: Ѽ чꙋдесѐ но́вагѡ: По трист҃о́мъ, Тропа́рь гла́съ г҃: А҆пⷭ҇ле ст҃ы́й: септе́мврїа въ к҃в-й де́нь.</p>
<p>И҆лѝ се́й, гла́съ то́йже:</p>
<p>Бл҃гоꙋкраша́етсѧ вселе́ннаѧ, є҆ѳїо́пїа ликовствꙋ́етъ, ꙗ҆́кѡ вѣнце́мъ красꙋ́ема тобо́ю, просвѣти́вшисѧ свѣ́тлѡ торжествꙋ́етъ па́мѧть твою̀, бг҃оглаго́ливе фїлі́ппе: всѧ̑ бо вѣ́ровати хрⷭ҇тꙋ̀ наꙋчи́лъ є҆сѝ, и҆ тече́нїе соверши́лъ досто́йнѡ є҆ѵⷢ҇лїа. тѣ́мъ дерзнове́ннѡ <anchor type="folio" number="123v" label="рк҃г ѡ҆б."/> вари́тъ є҆ѳїо́пскаѧ рꙋка̀ къ бг҃ꙋ, є҆го́же молѝ дарова́ти на́мъ ве́лїю млⷭ҇ть.</p>
<p>Сла́ва, и҆ ны́нѣ, бг҃оро́диченъ: Тѧ̀ хода́тайствовавшꙋю: И҆ ѿпꙋ́стъ. На ᲂу҆́трени, на Бг҃ъ гдⷭ҇ь: тропа́рь а҆пⷭ҇ла, два́жды, Сла́ва, и҆ ны́нѣ, бг҃оро́диченъ. По каѳі́смахъ, сѣда́льны а҆пⷭ҇ла, съ бг҃оро́дичны и҆́хъ. И҆ чте́нїе. По полѷеле́и сѣда́ленъ, гла́съ и҃, два́жды. Сла́ва, и҆ ны́нѣ, бг҃оро́диченъ. Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое дыха́нїе: Є҆ѵⷢ҇лїе і҆ѡа́нна, зача́ло ѯ҃ѕ: Ꙗ҆ви́сѧ і҆и҃съ ᲂу҆ч҃нкѡ́мъ свои̑мъ: По н҃-мъ ѱалмѣ̀, стїхи́ра, гла́съ з҃: Премꙋ́дрый ло́вче: Канѡ́нъ бцⷣы со і҆рмосо́мъ на ѕ҃: и҆ а҆пⷭ҇ла на и҃, гла́съ ѕ҃. Катава́сїа, Ѿве́рзꙋ ᲂу҆ста̀ моѧ̑: По г҃-й пѣ́сни, сѣда́ленъ, гла́съ и҃: Сла́ва, и҆́нъ, гла́съ то́йже: И҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ и҃. Подо́бенъ: Ꙗ҆́кѡ нача́тки:</p>
<p>Оу҆ч҃нкъ и҆ дрꙋ́гъ тво́й, и҆ подража́тель стра́сти твоеѧ̀, вселе́ннѣй бг҃а тѧ̀ проповѣ́да, бг҃оглаго́ливый фїлі́ппъ, тогѡ̀ мл҃твами ѿ врагѡ́въ пребеззако́нныхъ цр҃ковь твою̀, и҆ всѧ́къ гра́дъ тво́й, бцⷣею соблюдѝ, многомлⷭ҇тиве.</p>
<p>И҆ і҆́косъ: И҆ про́логъ. По ѳ҃-й пѣ́сни свѣти́ленъ а҆пⷭ҇ла, два́жды. Сла́ва, и҆ ны́нѣ, бг҃оро́диченъ. На хвали́техъ стїхи̑ры а҆пⷭ҇ла на д҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва, гла́съ г҃: Ры́бъ лови́твꙋ: И҆ ны́нѣ, бг҃оро́диченъ: Бцⷣе предста́тельнице: Славосло́вїе вели́кое. По трист҃о́мъ тропа́рь а҆пⷭ҇ла: Сла́ва, и҆ ны́нѣ, бг҃оро́диченъ: Тѧ̀ хода́тайствовавшꙋю: Є҆ктєнїѝ, и҆ ѿпꙋ́стъ, и҆ ча́съ а҃-й. На лїтꙋргі́и, бл҃жє́нна а҆пⷭ҇ла, ѿ канѡ́на пѣ́снь г҃-ѧ и҆ ѕ҃-ѧ, на и҃. Прокі́менъ, гла́съ и҃: Во всю̀ зе́млю: Сті́хъ: Нб҃са̀ повѣ́даютъ: А҆по́столъ къ корі́нѳѧнѡмъ, зача́ло <anchor type="folio" number="124" label="рк҃д"/> рл҃а: Бг҃ъ ны̀ посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и. Є҆ѵⷢ҇лїе і҆ѡа́нна, зача́ло є҃: Восхотѣ̀ і҆и҃съ и҆зы́ти въ галїле́ю: Прича́стенъ, Во всю̀ зе́млю: На трапе́зѣ ᲂу҆тѣше́нїе бра́тїи.</p>
<p>[зрѝ] Подоба́етъ вѣ́дати: Ꙗ҆́кѡ заꙋ́тра начина́емъ по́стъ къ ржⷭ҇твꙋ̀ хрⷭ҇то́вꙋ, ст҃ꙋ́ю м҃-цꙋ. До́лжни є҆смы̀ въ се́й м҃-цѣ сохранѧ́ти въ ко́ейждо седми́цѣ трѝ дни̑, постѧ́щесѧ ѿ є҆ле́а и҆ вїна̀, понедѣ́льникъ, сре́дꙋ и҆ пѧто́къ. То́чїю а҆́ще слꙋчи́тсѧ вели́кїй ст҃ы́й, въ тогѡ́ бо па́мѧть разрѣша́емъ, и҆ твори́мъ за любо́вь ст҃а́гѡ пра́здника є҆гѡ̀ ра́ди, є҆́же є҆́сть сегѡ̀ мѣ́сѧца ѕ҃і, к҃є, л҃. деке́мврїа д҃, є҃, ѕ҃, ѳ҃, з҃і, к҃ де́нь. Въ тѣ́ бо дни̑, а҆́ще во вто́рникъ и҆ въ четверто́къ, ꙗ҆ди́мъ ры́бꙋ. Въ понедѣ́льникъ же, въ сре́дꙋ и҆ въ пѧто́къ, разрѣша́емъ то́чїю на є҆ле́й и҆ вїно̀, ры́бы же не ꙗ҆ди́мъ, кромѣ̀ хра́ма. А҆́ще ли є҆ди́номꙋ ѿ си́хъ во ѻ҆би́тели хра́мъ, разрѣша́емъ на ры́бꙋ и҆ вїно̀. Введе́нїе же бцⷣы въ кі́йлибо де́нь слꙋчи́тсѧ, а҆́ще въ сре́дꙋ, и҆лѝ пѧто́къ разрѣша́емъ и҆ на ры́бы. [зрѝ] Нѣ́цыи же ᲂу҆ста́вы ѿ ѳ҃-гѡ числа̀ деке́мврїа повелѣва́ютъ пости́тисѧ, и҆ на ры̑бы не разрѣша́ти, кромѣ̀ сꙋббѡ́тъ, и҆ недѣ́ль, и҆ хра́ма ст҃а́гѡ. Ѿ к҃-гѡ же числа̀, да́же до к҃є, а҆́ще и҆ сꙋббѡ́та и҆ недѣ́лѧ слꙋчи́тсѧ, не разрѣша́емъ на ры́бы.</p>
<p>[зрѝ] Вѣ́дати подоба́етъ и҆ сїѐ: Ꙗ҆́кѡ а҆́ще слꙋчи́тсѧ нача́ло сегѡ̀ поста̀ въ сꙋббѡ́тꙋ, и҆лѝ недѣ́лю, въ два̀ сїѧ̑ дни̑ <anchor type="folio" number="124v" label="рк҃д ѡ҆б."/> глаго́лемъ на Бг҃ъ гдⷭ҇ь, тропа́рь ст҃ы́хъ и҆сповѣ̑дникъ, и҆ по ѕ҃-й пѣ́сни конда́къ и҆́хъ: и҆ самогла́сны стїхи̑ры и҆́хъ, на свое́мъ рѧдꙋ̀. А҆́ще ли слꙋчи́тсѧ во є҆ди́нъ ѿ пѧтѝ дне́й седми́цы, є҆́же є҆́сть ѿ понедѣ́льника до пѧтка̀, не подоба́етъ пѣ́ти и҆̀мъ тропарѧ̀, но А҆ллилꙋ́їа че́сти ра́ди ст҃ы́ѧ м҃- цы, и҆ тоѧ̀ ра́ди нача́ла. Конда́къ же ст҃ы́хъ и҆сповѣ̑дникъ по ѕ҃-й пѣ́сни глаго́лемъ, вмѣ́стѡ мч҃нична. Є҆гда́ же въ ты̑ѧ дни̑ слꙋчи́тсѧ А҆ллилꙋ́їа, твори́мъ є҆ди́ною дне́мъ ꙗ҆́сти: пое́мъ же всѐ возслѣ́дованїе съ покло́ны, ꙗ҆́коже и҆ въ вели́кꙋю четыредесѧ́тницꙋ. Часы́ же пое́мъ съ междоча́сїемъ, без̾ ѱалти́ри и҆ без̾ чте́нїѧ, и҆ всѐ возслѣ́дованїе пое́мъ съ покло́ны, ꙗ҆́коже во ст҃ꙋ́ю м҃-цꙋ: тогда́ же и҆ ꙗ҆ди́мъ є҆ди́ною дне́мъ сꙋхоѧде́нїе.</p>
<p>[зрѝ] Вѣ́дати и҆ сїѐ подоба́етъ: Ꙗ҆́кѡ въ пе́рвый де́нь, въ нача́лѣ вече́рни, тогѡ̀ поще́нїѧ, нижѐ трист҃а́гѡ глаго́лемъ, нижѐ покло́ны твори́мъ, нижѐ А҆ллилꙋ́їа пое́мъ: но прокі́менъ дне́вный. Ѿ Сподо́би гдⷭ҇и, начина́емъ покло́ны, и҆ твори́мъ г҃ покло́ны. И҆ по Ны́нѣ ѿпꙋща́еши: на трист҃о́мъ г҃ покло́ны. По Ѻ҆́ч҃е на́шъ, глаго́лемъ тропарѝ: Бцⷣе дв҃о ра́дꙋйсѧ: съ покло́ны, по ѡ҆́бразꙋ ст҃ы́ѧ четыредесѧ́тницы. Гдⷭ҇и поми́лꙋй, м҃. кро́ткимъ гла́сомъ, и҆ ра́внѡ всѝ. Та́же, Чⷭ҇тнѣ́йшꙋю: І҆ере́й, Сы́й бл҃гослове́нъ: Мы́ же мл҃твꙋ: Нбⷭ҇ный цр҃ю̀: и҆ твори́мъ трѝ вели̑кїѧ покло́ны, съ мл҃твою ст҃а́гѡ є҆фре́ма: Гдⷭ҇и и҆ влⷣко живота̀ моегѡ̀: Та́же, глаго́летъ і҆ере́й: Сла́ва тебѣ̀, хрⷭ҇тѐ бж҃е, ᲂу҆пова́нїе на́ше, сла́ва тебѣ̀. И҆ ѿпꙋ́стъ. Повече́рїе же пое́мъ ма́лое съ нача́ла без̾ покло́нѡвъ. То́чїю на Сла́ва въ вы́шнихъ, трѝ покло́ны. На трист҃о́мъ трѝ покло́ны. По И҆́же на всѧ́кое вре́мѧ: и҆ по Чⷭ҇тнѣ́йшꙋю, трѝ покло́ны вели̑кїѧ, <anchor type="folio" number="125" label="рк҃є"/> съ мл҃твою ст҃а́гѡ є҆фре́ма, и҆ про́чыѧ в҃і. и҆ послѣдѝ мл҃твꙋ всю̀ вышепи́саннꙋю: Гдⷭ҇и и҆ влⷣко живота̀ моегѡ̀: И҆ покло́нъ вели́кїй, и҆ наконе́цъ, по трист҃о́мъ, г҃ покло́ны, и҆ ѿпꙋ́стъ. На полꙋ́нощницѣ по ѻ҆бы́чномъ нача́лѣ, чте́цъ: Сла́ва тебѣ̀, бж҃е на́шъ: и҆ Цр҃ю̀ нбⷭ҇ный: и҆ пое́мъ полꙋ́нощницꙋ всю̀ ѿ нача́ла съ покло́ны, ꙗ҆́коже предписа́сѧ во вседне́внѣй слꙋ́жбѣ. По ѿпꙋ́стѣ полꙋ́нощницы, вше́дъ въ цр҃ковь, твори́тъ і҆ере́й нача́ло по ѻ҆бы́чаю: и҆ чте́цъ трист҃о́е без̾ покло́нѡвъ, и҆ про́чее, ꙗ҆́кѡ предписа́сѧ во вседне́внѣй слꙋ́жбѣ. На ᲂу҆́трени, по шестоѱа́лмїи вмѣ́стѡ Бг҃ъ гдⷭ҇ь, пое́мъ А҆ллилꙋ́їа, на гла́съ ѻ҆ктѡ́иха, и҆ тро́ичны гла́са. Та́же каѳі̑смы: и҆ по ко́ейждо Сла́вѣ твори́мъ покло́ны г҃. Сѣда́льны ѻ҆ктѡ́иха, и҆ бг҃оро́дичны, и҆ чтє́нїѧ. Канѡ́нъ ѻ҆ктѡ́иха, а҃-й со і҆рмосо́мъ на ѕ҃: вторы́й же на д҃: И҆ мине́и ст҃а́гѡ, на д҃. По г҃-й пѣ́сни, сѣда́ленъ ст҃а́гѡ, и҆ бг҃оро́диченъ. По ѕ҃-й пѣ́сни, конда́къ ст҃а́гѡ, а҆́ще и҆́мать: а҆́ще же нѝ, глаго́лемъ мч҃нченъ ѻ҆ктѡ́иха. По ѳ҃-й пѣ́сни, свѣти́ленъ гла́са тро́иченъ, три́жды. На Сла́ва въ вы́шнихъ, покло́ны трѝ. На стїхо́внѣ ѻ҆ктѡ́иха. Та́же, Бл҃го є҆́сть: є҆ди́ножды. И҆ трист҃о́е: и҆ покло́ны трѝ. По Ѻ҆́ч҃е на́шъ, тропа́рь: Въ хра́мѣ стоѧ́ще: Гдⷭ҇и поми́лꙋй, м҃. Чⷭ҇тнѣ́йшꙋю: І҆ере́й, Сы́й бл҃гослове́нъ: Та́же, Нбⷭ҇ный цр҃ю̀: и҆ покло́ны г҃ вели̑кїѧ: и҆ про́чихъ в҃і. И҆ послѣдѝ покло́нъ вели́кїй, съ мл҃твою ст҃а́гѡ є҆фре́ма. Та́коже и҆ ча́съ а҃-й, съ покло́ны, ꙗ҆́коже и҆ въ вели́кꙋю ст҃ꙋ́ю м҃-цꙋ: то́чїю без̾ каѳі́смы. Заꙋ́тра же ᲂу҆слы́ши гла́съ мо́й, цр҃ю̀ мо́й и҆ бж҃е мо́й: поско́рꙋ без̾ пѣ́нїѧ. Подо́бнѡ же и҆ про́чыѧ часы̀. [зрѝ] Въ сїю́ же м҃-цꙋ на часѣ́хъ и҆ на повече́рїи, не стїхосло́вимъ съ пѣ́нїемъ, <anchor type="folio" number="125v" label="рк҃є ѡ҆б."/> нижѐ тропарѝ пое́мъ со гла́сомъ: но всѧ̑ тропарѝ, и҆ бг҃оро́дичны, и҆ Съ на́ми бг҃ъ, ско́рѡ без̾ пѣ́нїѧ глаго́лемъ. Пое́мъ же и҆ междоча́сїе а҃-гѡ, г҃-гѡ, ѕ҃-гѡ и҆ ѳ҃-гѡ часа̀, По ѿпꙋ́стѣ же, хотѧ́щїи сп҃сти́сѧ, ѿ свои́хъ ке́ллїй да не и҆схо́дѧтъ до клепа́нїѧ цр҃ко́внагѡ: но ѻ҆́ви ᲂу҆́бѡ на пѣ́нїе ᲂу҆крѣплѧ́ютсѧ, ѻ҆́вїи же на чте́нїе со внима́нїемъ, дрꙋзі́и же на рꙋкодѣ́лїе ᲂу҆пражнѧ́ютсѧ: всѧ̑ же такѡва́ѧ творѧ́тъ съ разсꙋжде́нїемъ настоѧ́щагѡ. Слꙋже́бницы же вне́млютъ ѡ҆ слꙋ́жбахъ свои́хъ. Въ ча́съ же тре́тїй кле́плетъ въ ма́лое би́ло, и҆ собра́вшесѧ во хра́мъ, Бл҃гослови́вшꙋ і҆ере́ю: Предстоѧ́тель, и҆лѝ чте́цъ глаго́летъ: Сла́ва тебѣ̀ бж҃е на́шъ: Цр҃ю̀ нбⷭ҇ный: и҆ Трист҃о́е, и҆ покло́ны г҃. По Ѻ҆́ч҃е на́шъ: Гдⷭ҇и поми́лꙋй в҃і. Прїиди́те поклони́мсѧ: три́жды. и҆ покло́ны трѝ: и҆ ѻ҆бы̑чныѧ ѱалмы̀. Сла́ва, и҆ ны́нѣ, а҆ллилꙋ́їа, три́жды, и҆ покло́ны г҃. Та́же тропа́рь, гла́съ ѕ҃, [средѝ цр҃кве глаго́летсѧ ѿ сщ҃е́нника, и҆лѝ ѿ канѡна́рха:] Гдⷭ҇и, и҆́же прест҃а́го твоего̀ дх҃а: ве́сь до конца̀. То́же глаго́летъ пе́рвый ли́къ, два́жды: Вторы́й, є҆ди́ножды. Глаго́летъ же сщ҃е́нникъ: Сті́хъ, Се́рдце чи́сто сози́жди во мнѣ̀, бж҃е: Сті́хъ: Не ѿве́ржи менѐ ѿ лица̀ твоегѡ̀: Та́же, Сла́ва: Посе́мъ ᲂу҆чине́нный чте́цъ глаго́летъ: И҆ ны́нѣ, Бцⷣе, ты̀ є҆сѝ лоза̀ и҆́стиннаѧ: и҆ Гдⷭ҇ь бг҃ъ бл҃гослове́нъ: Трист҃о́е, и҆ покло́ны г҃. По Ѻ҆́ч҃е на́шъ, тропарѝ, гла́съ и҃: Бл҃гослове́нъ є҆сѝ хрⷭ҇тѐ, бж҃е на́шъ: Сла́ва, Ско́рое и҆ и҆звѣ́стное: И҆ ны́нѣ, Наде́жда и҆ предста́тельство: Гдⷭ҇и поми́лꙋй, м҃. и҆ мл҃тва: И҆́же на всѧ́кое вре́мѧ: Гдⷭ҇и поми́лꙋй, три́жды. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: І҆ере́й, Бж҃е ᲂу҆ще́дри ны̀, и҆ бл҃гослови́ ны: и҆ покло́ны г҃ вели̑кїѧ, съ мл҃твою: Гдⷭ҇и и҆ влⷣко живота̀ моегѡ̀: и҆ про́чихъ в҃і, и҆ послѣдѝ вели́кїй покло́нъ, съ <anchor type="folio" number="126" label="рк҃ѕ"/> мл҃твою. Та́же мл҃тва: Влⷣко бж҃е, ѻ҆́ч҃е вседержи́телю: и҆ посе́мъ, Прїиди́те, поклони́мсѧ: три́жды: и҆ покло́ны г҃. и҆ глаго́лемъ междоча́сїе г҃-гѡ часа̀, ѱало́мъ к҃ѳ: Вознесꙋ́ тѧ гдⷭ҇и, ꙗ҆́кѡ под̾ѧ́лъ мѧ̀ є҆сѝ: ѱало́мъ л҃а: Бл҃же́ни, и҆́хже ѡ҆ста́вишасѧ беззакѡ́нїѧ: ѱало́мъ ѯ҃: Оу҆слы́ши бж҃е моле́нїе моѐ: Посе́мъ, Сла́ва, и҆ ны́нѣ, трист҃о́е, и҆ покло́ны г҃. По Ѻ҆́ч҃е на́шъ, тропа́рь, гла́съ д҃: Бж҃е ѻ҆тє́цъ на́шихъ: Сла́ва, Мч҃нцы твоѝ гдⷭ҇и: И҆ ны́нѣ, Стѣна̀ неѡбори́маѧ: Гдⷭ҇и поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: І҆ере́й, Мл҃твами ст҃ы́хъ ѻ҆тє́цъ на́шихъ: и҆ покло́ны г҃ вели̑кїѧ. И҆ посе́мъ мл҃тва вели́кагѡ васі́лїа: Гдⷭ҇и бж҃е на́шъ, тво́й ми́ръ да́вый ᲂу҆ч҃нкѡ́мъ: Присовокꙋплѧ́емъ же и҆ ча́съ ѕ҃-й, съ покло́ны, ꙗ҆́коже предрече́сѧ. и҆ по ѕ҃і покло́нѣхъ, и҆ по мл҃твѣ: Влⷣко бж҃е ѻ҆́ч҃е вседержи́телю: Прїиди́те, поклони́мсѧ, три́жды: и҆ покло́ны г҃. и҆ глаго́лемъ междоча́сїе ѕ҃-гѡ часа̀, ѱало́мъ н҃є: Поми́лꙋй мѧ̀ бж҃е, ꙗ҆́кѡ попра́ мѧ человѣ́къ: ѱало́мъ н҃ѕ, Поми́лꙋй мѧ̀ бж҃е, поми́лꙋй мѧ̀: ѱало́мъ ѯ҃ѳ: Бж҃е, въ по́мощь мою̀: Сла́ва, и҆ ны́нѣ, трист҃о́е, и҆ покло́ны г҃. тропа́рь, гла́съ а҃: Сп҃сѝ гдⷭ҇и лю́ди твоѧ̑: Сла́ва, Болѣ́зньми ст҃ы́хъ: И҆ ны́нѣ, Мл҃твами гдⷭ҇и всѣ́хъ ст҃ы́хъ: Гдⷭ҇и поми́лꙋй, м҃. Сла́ва, и҆ ны́нѣ, Чⷭ҇тнѣ́йшꙋю херꙋві̑мъ. І҆ере́й, Мл҃твами ст҃ы́хъ ѻ҆тє́цъ на́шихъ: и҆ покло́ны трѝ вели̑кїѧ, съ мл҃твою ст҃а́гѡ є҆фре́ма, и҆ посе́мъ мл҃тва вели́кагѡ васі́лїа: Бж҃е и҆ гдⷭ҇и си́лъ: Присовокꙋплѧ́емъ же ѳ҃-й ча́съ, съ покло́ны, ꙗ҆́коже предрече́сѧ, и҆ по ѕ҃і покло́нѣхъ, и҆ по мл҃твѣ, глаго́лемъ: Прїиди́те поклони́мсѧ, три́жды: и҆ покло́ны г҃. И҆ глаго́лемъ междоча́сїе ѳ҃-гѡ часа̀, ѱало́мъ рв҃і: Хвали́те ѻ҆́троцы гдⷭ҇а: ѱало́мъ рл҃з: И҆сповѣ́мсѧ тебѣ̀, гдⷭ҇и, всѣ́мъ <anchor type="folio" number="126v" label="рк҃ѕ ѡ҆б."/> се́рдцемъ мои́мъ: ѱало́мъ рл҃ѳ: И҆зми́ мѧ гдⷭ҇и ѿ человѣ́ка лꙋка́ва, ѿ мꙋ́жа непра́ведна и҆зба́ви мѧ̀. Сла́ва, и҆ ны́нѣ, трист҃о́е, и҆ покло́ны г҃. По Ѻ҆́ч҃е на́шъ, тропа́рь, гла́съ и҃: Просвѣти́вый земны̑ѧ крⷭ҇то́мъ: Сла́ва, Ꙗ҆́кѡ разбо́йникъ: И҆ ны́нѣ, На́съ ра́ди распѧ́таго: Гдⷭ҇и поми́лꙋй, м҃. Сла́ва, и҆ ны́нѣ: Чⷭ҇тнѣ́йшꙋю херꙋві̑мъ: І҆ере́й: Мл҃твами ст҃ы́хъ ѻ҆тє́цъ на́шихъ: и҆ вели̑кїѧ г҃ покло́ны. Посе́мъ мл҃тва вели́кагѡ васі́лїа: Влⷣко гдⷭ҇и, і҆и҃се хрⷭ҇тѐ, бж҃е на́шъ: Посе́мъ, Бл҃гословѝ дꙋшѐ моѧ̀ гдⷭ҇а: Сла́ва, Хвалѝ дꙋшѐ моѧ̀ гдⷭ҇а: И҆ ны́нѣ, Є҆диноро́дный сн҃е: И҆ во црⷭ҇твїи твое́мъ: и҆ бл҃жє́нна гла́са. А҆по́столъ и҆ є҆ѵⷢ҇лїе рѧ́дъ. и҆ Помѧнѝ на́съ гдⷭ҇и: про́стѡ без̾ пѣ́нїѧ, и҆ покло́ны г҃. По Ѻ҆́ч҃е на́шъ: конда́къ хра́ма, и҆ днѐ, и҆ ст҃а́гѡ рѧ́дъ. Сла́ва, Со ст҃ы́ми ᲂу҆поко́й: И҆ ны́нѣ, бцⷣы хра́ма, и҆лѝ Предста́тельство хрⷭ҇тїа́нъ: Гдⷭ҇и поми́лꙋй, м҃, Сла́ва, и҆ ны́нѣ, Чⷭ҇тнѣ́йшꙋю херꙋві̑мъ: І҆ере́й: Бж҃е ᲂу҆ще́дри ны̀ и҆ бл҃гослови́ ны: и҆ покло́ны г҃ вели̑кїѧ, и҆ про́чихъ в҃і: и҆ послѣдѝ покло́нъ вели́кїй. Та́же трист҃о́е, и҆ покло́ны г҃: и҆ посе́мъ, Гдⷭ҇и поми́лꙋй, в҃і. и҆ мл҃тва: Всест҃а́ѧ трⷪ҇це: и҆ на Бꙋ́ди и҆́мѧ гдⷭ҇не, покло́ны г҃. Та́же ѱало́мъ л҃г: Бл҃гословлю̀ гдⷭ҇а на всѧ́кое вре́мѧ: И҆ ѿпꙋ́стъ. И҆ вхо́димъ къ трапе́зꙋ, и҆ ꙗ҆ди́мъ сꙋхоѧде́нїе. И҆ ѿхо́димъ кі́йждо въ ке́ллїю свою̀.</p>
<p>[зрѝ] Вѣ́домо бꙋ́ди: Ꙗ҆́кѡ є҆гда̀ пое́мъ А҆ллилꙋ́їа, и҆ часы̀ съ междоча́сїемъ, твори́мъ же и҆ покло́ны, и҆ по́стъ: тогда̀ лїтꙋргі́а не быва́етъ на собо́рѣ, по тѵ́пїкѡмъ: И҆ попра́зднствовавше ма́лѡ, и҆ клепа́нїю бы́вшꙋ, собира́емсѧ во хра́мъ. И҆ а҆́ще ᲂу҆́бѡ бꙋ́детъ Бг҃ъ гдⷭ҇ь: быва́етъ слꙋ́жба ст҃а́гѡ, ꙗ҆́коже ᲂу҆казꙋ́етъ рѧ́дъ. А҆́ще же є҆́сть А҆ллилꙋ́їа, всѧ̀ вече́рнѧ съ покло́ны ѿ нача́ла, та́кожде и҆ повече́рїе <anchor type="folio" number="127" label="рк҃з"/> вели́кое. Ѿ Внегда̀ призва́ти мѝ: неизмѣ́ннѡ всѧ̑ съ покло́ны. Се́й чи́нъ и҆ пра́вило быва́етъ непремѣ́ннѡ, ꙗ҆́коже въ постѣ̀ хрⷭ҇то́ва ржⷭ҇тва̀: та́кожде и҆ въ по́стъ ст҃ы́хъ а҆пⷭ҇лъ, и҆звѣ́стнѡ ꙗ҆́кѡ є҆гда̀ слꙋчи́тсѧ А҆ллилꙋ́їа.</p>
<p>є҃і. Ст҃ы́хъ мꙋ́чєникъ и҆ и҆сповѣ̑дникъ, <wide>гꙋ́рїа</wide>, <wide>самѡ́на</wide> и҆ <wide>а҆ві́ва</wide>.</p>
<p>А҆ллилꙋ́їа. На Гдⷭ҇и воззва́хъ, стїхи̑ры бцⷣы г҃, гла́съ д҃. Подо́бенъ, да́лъ є҆сѝ зна́менїе: и҆ мч҃нкѡвъ г҃, гла́съ и҆ подо́бенъ то́йже. Та́кожде и҆ во всѧ̑ дни̑, въ ни́хже пое́мъ А҆ллилꙋ́їа, пре́жде стїхи̑ры пѣ́ти бцⷣы: Та́же ст҃а́гѡ. Си́це бо ѡ҆брѣта́етсѧ въ гре́ческихъ мине́ахъ. Сла́ва, гла́съ в҃: Є҆де́съ весели́тсѧ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха. Сла́ва, гла́съ в҃: Прїиди́те мч҃нколю́бцы: А҆́ще Бг҃ъ гдⷭ҇ь:</p>
<p>Тропа́рь, гла́съ є҃:</p>
<p>Чꙋдеса̀ ст҃ы́хъ твои́хъ мч҃нкъ, стѣ́нꙋ неѡбори́мꙋ на́мъ дарова́вый, хрⷭ҇тѐ бж҃е: тѣ́хъ мл҃твами совѣ́ты ꙗ҆зы́кѡвъ разорѝ, ца́рства ски́птры ᲂу҆крѣпѝ, ꙗ҆́кѡ є҆ди́нъ бл҃гъ и҆ чл҃вѣколю́бецъ.</p>
<p>Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На ᲂу҆́трени, на Бг҃ъ гдⷭ҇ь: тропа́рь ст҃ы́хъ, два́жды. И҆ ѻ҆бы̑чныѧ каѳі̑смы. И҆ сѣда́льны ѻ҆ктѡ́иха, и҆ чте́нїе. Ѻ҆́ба канѡ́на ѻ҆ктѡ́иха. И҆ мч҃нкѡвъ на д҃, гла́съ д҃. По г҃-й пѣ́сни, сѣда́ленъ, гла́съ и҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Съ высоты̀ мꙋ́дрїи бл҃года́ть прїе́мше, сꙋ́щымъ во и҆скꙋше́нїихъ предстоитѐ, всехва́льнїи. тѣ́мже ѻ҆трокови́цꙋ ст҃і́и ѿ сме́рти го́рькїѧ и҆зба́висте: вы́ бо вои́стиннꙋ є҆стѐ є҆де́сꙋ сла́ва, и҆ мі́рꙋ ра́дость.</p>
<p><anchor type="folio" number="127v" label="рк҃з ѡ҆б."/>И҆ і҆́косъ. По ѳ҃-й пѣ́сни, свѣти́ленъ трⷪ҇ченъ. А҆́ще же Бг҃ъ гдⷭ҇ь, свѣти́ленъ ѻ҆ктѡ́иха. Сла́ва, ст҃ы́хъ: И҆ ны́нѣ, бг҃оро́диченъ. На лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: Сті́хъ, Предзрѣ́хъ гдⷭ҇а: А҆по́столъ ко є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша првⷣнїи: Сті́хъ, Мнѡ́ги скѡ́рби првⷣнымъ: Є҆ѵⷢ҇лїе лꙋкѝ, зача́ло ѯ҃д: Всѧ́къ и҆́же и҆сповѣ́сть мѧ̀: Прича́стенъ, Ра́дꙋйтесѧ првⷣнїи:</p>
<p>ѕ҃і. <red>🕀</red> Ст҃а́гѡ а҆пⷭ҇ла и҆ є҆ѵⷢ҇лі́ста <wide>матѳе́а</wide>.</p>
<p>На вели́цѣй вече́рни, пое́мъ Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры а҆пⷭ҇ла, на и҃, гла́съ д҃. Подо́бенъ: Зва́нный свы́ше: Сла́ва, гла́съ то́йже, самогла́сенъ: Зовꙋ́щꙋ хрⷭ҇тꙋ̀: И҆ ны́нѣ, И҆́же тебѐ ра́ди: Вхо́дъ. Прокі́менъ днѐ: и҆ чтє́нїѧ г҃: и҆щѝ сегѡ̀ мѣ́сѧца въ л҃-й де́нь. А҆́ще и҆зво́литъ настоѧ́тель пѣ́ти лїті́ю, сегѡ̀ мѣ́сѧца въ д҃і-й де́нь. На стїхо́внѣ стїхи̑ры, гла́съ д҃. Подо́бенъ: Да́лъ є҆сѝ зна́менїе: съ припѣ́вы и҆́хъ. Сла́ва, гла́съ ѕ҃: И҆з̾ глꙋбины̀ ѕло́бы: И҆ ны́нѣ, Творе́цъ и҆ и҆зба́витель мо́й: По трист҃о́мъ, тропа́рь, гла́съ г҃: А҆пⷭ҇ле ст҃ы́й и҆ є҆ѵⷢ҇лі́сте: ѻ҆ктѡ́врїа во и҃і-й де́нь.</p>
<p>И҆лѝ се́й, гла́съ то́йже:</p>
<p>Оу҆се́рднѡ ѿ мы́тницы къ зва́вшемꙋ влⷣцѣ хрⷭ҇тꙋ̀ ꙗ҆́вльшꙋсѧ на землѝ человѣ́кѡмъ за бл҃гость, томꙋ̀ послѣ́довавъ, а҆пⷭ҇лъ и҆збра́нный ꙗ҆ви́лсѧ є҆сѝ, и҆ бл҃говѣ́стникъ є҆ѵⷢ҇лїа вселе́ннѣй велегла́сенъ. сегѡ̀ ра́ди чти́мъ честнꙋ́ю па́мѧть твою̀, матѳе́е бг҃оглаго́ливе: молѝ млⷭ҇тиваго бг҃а, да грѣхѡ́въ ѡ҆ставле́нїе пода́стъ дꙋша́мъ на́шымъ.</p>
<p>Сла́ва, и҆ ны́нѣ, бг҃оро́диченъ: Тѧ̀ хода́тайствовавшꙋю: И҆ ѿпꙋ́стъ. На ᲂу҆́трени, на Бг҃ъ гдⷭ҇ь тропа́рь а҆пⷭ҇ла, <anchor type="folio" number="128" label="рк҃и"/> два́жды. Сла́ва, и҆ ны́нѣ, бг҃оро́диченъ. По каѳі́смахъ сѣда́льны а҆пⷭ҇ла, съ бг҃оро́дичны и҆́хъ. И҆ чте́нїе. По полѷеле́и сѣда́ленъ, гла́съ и҃, два́жды. Сла́ва, и҆ ны́нѣ, бг҃оро́диченъ. Степє́нна а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое дыха́нїе: Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ ᲂу҆ч҃нкѡ́мъ свои̑мъ: По н҃-мъ ѱалмѣ̀, стїхи́ра, гла́съ ѕ҃: Воспле́щимъ въ пѣ́снехъ: Канѡ́нъ бцⷣы, со і҆рмосо́мъ на ѕ҃, и҆ а҆пⷭ҇ла на и҃, гла́съ д҃. Катава́сїа: Ѿве́рзꙋ ᲂу҆ста̀ моѧ̑: По г҃-й пѣ́сни, сѣда́ленъ, гла́съ и҃. Сла́ва, и҆́нъ, гла́съ то́йже: И҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ д҃. Подо́бенъ: Вознесы́йсѧ:</p>
<p>Мыта́рства и҆́го ѿве́ргъ, пра́вды и҆́гꙋ припрѧ́глсѧ є҆сѝ, и҆ ꙗ҆ви́лсѧ є҆сѝ кꙋпе́цъ всеизрѧ́днѣйшїй, бога́тство прине́съ, ю҆́же съ высоты̀ премꙋ́дрость. ѿѻнꙋ́дꙋже проповѣ́далъ є҆сѝ и҆́стины сло́во, и҆ ᲂу҆ны́лыхъ воздви́глъ є҆сѝ дꙋ́шы, написа́въ ча́съ сꙋ́дный.</p>
<p>И҆ і҆́косъ, и҆ про́логъ. По ѳ҃-й пѣ́сни, свѣти́ленъ а҆пⷭ҇ла: Сла́ва, и҆́нъ: И҆ ны́нѣ, бг҃оро́диченъ. На хвали́техъ, стїхи̑ры а҆пⷭ҇ла, на д҃, гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ в҃: И҆́го ѡ҆ста́вивъ непра́вды: И҆ ны́нѣ, Сп҃сѝ ѿ бѣ́дъ: Славосло́вїе вели́кое. По трист҃о́мъ, тропа́рь а҆пⷭ҇ла. Сла́ва, и҆ ны́нѣ, бг҃оро́диченъ воскрⷭ҇нъ. Є҆ктєнїѝ, и҆ ѿпꙋ́стъ, и҆ ча́съ а҃-й. На лїтꙋргі́и, бл҃жє́нна а҆пⷭ҇ла, ѿ канѡ́на пѣ́снь г҃-ѧ, и҆ ѕ҃-ѧ, на и҃. Прокі́менъ, гла́съ и҃: Во всю̀ зе́млю: Сті́хъ: Нб҃са̀ повѣ́даютъ сла́вꙋ: А҆по́столъ къ корі́нѳѧнѡмъ, зача́ло рл҃а: Бг҃ъ ны̀ посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и: Є҆ѵⷢ҇лїе матѳе́а, зача́ло л҃: Преходѧ̀ і҆и҃съ: Прича́стенъ, Во всю̀ зе́млю:</p>
<p><anchor type="folio" number="129" label="рк҃ѳ"/>з҃і. 🕃 И҆́же во ст҃ы́хъ ѻ҆тца̀ на́шегѡ <wide>григо́рїа</wide> є҆пⷭ҇кпа, неѡкесарі́йскагѡ чꙋдотво́рца.</p>
<p>На Гдⷭ҇и воззва́хъ, стїхи̑ры на ѕ҃, гла́съ и҃. Подо́бенъ: Что̀ вы̀ нарече́мъ: Сла́ва, гла́съ ѕ҃: Во глꙋбинꙋ̀ видѣ́нїѧ: На стїхо́внѣ ѻ҆ктѡ́иха. Сла́ва, гла́съ ѕ҃: Бо́дрость бж҃їѧ даде́сѧ тебѣ̀.</p>
<p>Тропа́рь, гла́съ и҃:</p>
<p>Въ мл҃твахъ бо́дрствꙋѧ, чꙋде́съ дѣ́ланми претерпѣва́ѧ, тезоиме́нїе стѧжа́лъ є҆сѝ и҆справле́нїѧ: но моли́сѧ хрⷭ҇тꙋ̀ бг҃ꙋ, ѻ҆́тче григо́рїе, просвѣти́ти дꙋ́шы на́шѧ, да не когда̀ ᲂу҆́снемъ въ сме́рть.</p>
<p>На ᲂу҆́трени, ѻ҆́ба канѡ́на ѻ҆ктѡ́иха. И҆ ст҃а́гѡ на ѕ҃, гла́съ и҃. По г҃-й пѣ́сни, сѣда́ленъ, гла́съ г҃. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Чꙋде́съ мно́гихъ прїе́мъ дѣ́йство, зна́менми ᲂу҆жа́сными де́мѡны ᲂу҆страши́лъ є҆сѝ, и҆ недꙋ́ги ѿгна́лъ є҆сѝ человѣ́чєскїѧ, всемꙋ́дре григо́рїе: чꙋдотво́рецъ же и҆менꙋ́ешисѧ, зва́нїе ѿ дѣ́лъ прїе́мъ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃а́гѡ. На стїхо́внѣ ѻ҆ктѡ́иха. та́же стїхи́ра ст҃а́гѡ, гла́съ д҃, съ припѣ́вомъ: Сщ҃е́нницы твоѝ ѡ҆блекꙋ́тсѧ въ пра́вдꙋ: Сщ҃е́нства и҆збра́нїе: Сла́ва, гла́съ и҃: Пресловꙋ́щаго въ чꙋдесѣ́хъ: На лїтꙋргі́и, бл҃жє́нна ѻ҆ктѡ́иха: И҆ ст҃а́гѡ: пѣ́снь г҃-ѧ. Прокі́менъ, гла́съ з҃: Чⷭ҇тна̀ пред̾ гдⷭ҇емъ: Сті́хъ: Что̀ возда́мъ гдⷭ҇еви: А҆по́столъ къ корі́нѳѧнѡмъ, зача́ло рн҃а: Комꙋ́ждо дае́тсѧ: А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ пра́вдꙋ: Є҆ѵⷢ҇лїе матѳе́а, зача́ло л҃д ѿ полꙋ̀: Призва̀ і҆и҃съ ѻ҆бана́десѧте: Прича́стенъ, Въ па́мѧть:</p>
<p><anchor type="folio" number="129" label="рк҃ѳ"/><red>🕃</red> Въ то́йже де́нь прпⷣбнагѡ ѻ҆тца̀ на́шегѡ <wide>ні́кѡна</wide> чꙋдотво́рца, ᲂу҆ченика̀ ст҃а́гѡ се́ргїа.</p>
<p>Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ во хра́мѣ: повсю́дꙋ же шестери́къ, во и҆́нъ де́нь.</p>
<p>Тропа́рь, гла́съ а҃:</p>
<p>Послꙋша́нїѧ до́брый рачи́тель бы́въ, преподо́бне ні́кѡне приснопа́мѧтне: цр҃ковь бо прекра́снꙋ ст҃ы́ѧ трⷪ҇цы, въ похвалꙋ̀ ѻ҆ц҃ꙋ̀ твоемꙋ̀ воздви́глъ є҆сѝ. тѣ́мже и҆ мы̀ ча̑да твоѧ̑ любо́вїю вопїе́мъ тѝ: сла́ва да́вшемꙋ тѝ крѣ́пость, сла́ва вѣнча́вшемꙋ тѧ̀, сла́ва дѣ́йствꙋющемꙋ тобо́ю всѣ̑мъ и҆сцѣлє́нїѧ.</p>
<p>Конда́къ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Дх҃о́вномꙋ твоемꙋ̀ настоѧ́телю, ѻ҆́тче ні́кѡне, всѧ́чески прилѣпи́всѧ, и҆ ѿ негѡ̀ наставлѧ́емь, во все́мъ хрⷭ҇то́ви порабо́тивсѧ, мона́хѡвъ бы́лъ є҆сѝ чинонача́льникъ, и҆ прпⷣбныхъ сожи́тель, съ ни́миже хрⷭ҇та̀ бг҃а молѝ непреста́ннѡ ѡ҆ всѣ́хъ на́съ.</p>
<p>и҃і. Ст҃ы́хъ мч҃нкъ, <wide>платѡ́на</wide> и҆ <wide>рѡма́на</wide>.</p>
<p>Стїхи̑ры платѡ́на, гла́съ и҃. Подо́бенъ: Ѽ пресла́внагѡ чꙋдесѐ! И҆ рѡма́на, гла́съ д҃. Подо́бенъ: Ꙗ҆́кѡ до́блѧ: Сла́ва, гла́съ ѕ҃: Стра́шныѧ и҆ пресла́вныѧ: На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и: Септе́мврїа въ к҃-й де́нь. На ᲂу҆́трени, Канѡ́нъ ѻ҆ктѡ́иха є҆ди́нъ, и҆ ст҃ы́хъ два̀. Платѡ́на, гла́съ и҃: Рѡма́на, гла́съ д҃. По г҃-й пѣ́сни, сѣда́ленъ платѡ́на, гла́съ и҃. Сла́ва, сѣда́ленъ рѡма́на, гла́съ д҃. По ѕ҃-й пѣ́сни,</p>
<p>Конда́къ, гла́съ г҃. Подо́бенъ: Дв҃а дне́сь:</p>
<p>Ст҃а́ѧ твоѧ̀ па́мѧть вселе́ннꙋю весели́тъ, созыва́ющи вѣ̑рныѧ всѧ̑ въ пречестны́й хра́мъ тво́й: и҆дѣ́же ны́нѣ ра́достїю совокꙋ́пльшесѧ, пое́мъ въ пѣ́снехъ и҆ свѣ́тлостехъ. сегѡ̀ ра́ди, платѡ́не, вопїе́мъ тѝ: ꙗ҆зы́ческагѡ наше́ствїѧ и҆зба́ви гра́дъ тво́й, ст҃е.</p>
<p><anchor type="folio" number="129v" label="рк҃ѳ ѡ҆б."/>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха. Сла́ва, платѡ́на. На стїхо́внѣ ѻ҆ктѡ́иха.</p>
<p>ѳ҃і. Ст҃а́гѡ прⷪ҇ро́ка <wide>а҆вді́а</wide>: И҆ ст҃а́гѡ мч҃нка <wide>варлаа́ма</wide>.</p>
<p>А҆ллилꙋ́їа, и҆лѝ тропа́рь. Стїхи̑ры прⷪ҇ро́ка, гла́съ а҃. Подо́бенъ: Всехва́льнїи мч҃нцы: и҆ мч҃нка, гла́съ д҃. Подо́бенъ: Ꙗ҆́кѡ до́блѧ: На стїхо́внѣ ѻ҆ктѡ́иха. Тропа́рь мч҃нка: Мч҃нкъ тво́й гдⷭ҇и: Септе́мврїа во в҃-й де́нь. На ᲂу҆́трени, ѻ҆бы̑чныѧ каѳі̑смы, и҆ сѣда́ленъ ѻ҆ктѡ́иха, и҆ чте́нїе. Канѡ́нъ ѻ҆ктѡ́иха є҆ди́нъ, и҆ ст҃ы́хъ в҃. По г҃-й пѣ́сни, сѣда́ленъ прⷪ҇ро́ка, гла́съ а҃. Сла́ва, мч҃нка, гла́съ д҃. По ѕ҃-й пѣ́сни,</p>
<p>Конда́къ мч҃нка, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Ꙗ҆ви́лсѧ є҆сѝ преꙋдивле́нъ крѣ́постїю, всесожже́нїѧ лїва́нъ бл҃гово́ненъ себѐ прине́слъ є҆сѝ же́ртвꙋ хрⷭ҇тꙋ̀ и҆ вѣне́цъ по́чести прїи́мъ, варлаа́ме, при́снѡ молѝ за ны̀ страда́льче.</p>
<p><red>🕃</red> Въ то́йже де́нь прпⷣбныхъ ѻ҆тє́цъ на́шихъ, <wide>варлаа́ма</wide>, и҆ <wide>і҆ѡаса́фа</wide> царе́вича вели́кїѧ і҆нді́и.</p>
<p>Пра́здникъ, и҆дѣ́же хра́мъ.</p>
<p>Тропа́рь, гла́съ д҃:</p>
<p>Ѿ дх҃о́внагѡ наста́вника наꙋчи́всѧ, царю̀ і҆ѡаса́фе, бг҃а позна́ти: креще́нїемъ же просвѣти́всѧ, лю́ди къ вѣ́рѣ ѡ҆брати́лъ є҆сѝ, и҆ ѻ҆тцꙋ̀ твоемꙋ̀ ѿ кꙋпѣ́ли прїи́мникъ бы́въ, ца́рство ѡ҆ста́вивъ, пꙋсты́ню дости́глъ є҆сѝ, и҆ въ не́й трꙋдолю́бнѣ подвиза́лсѧ є҆сѝ: молѝ хрⷭ҇та̀ бг҃а со ᲂу҆чи́телемъ твои́мъ варлаа́момъ, сп҃сти́сѧ дꙋша́мъ на́шымъ.</p>
<p>Конда́къ, гла́съ и҃:</p>
<p>Вѣ́дый твоѐ и҆з̾ младе́нства бл҃го́е и҆зволе́нїе, і҆ѡаса́фе, є҆ди́нъ сердцевѣ́децъ бг҃ъ, и҆ ѿ ца́рствїѧ земна́гѡ въ мона́шеское пребыва́нїе <anchor type="folio" number="130" label="р҃л"/> приведы́й тѧ̀, вели́комꙋ варлаа́мꙋ послѣ́довати сподо́би. съ ни́мже и҆ ны́нѣ го́рнїй і҆ерꙋсали́мъ всесвѣ́тлый ѻ҆те́чество и҆мѣ́ѧ, жела́емыѧ добро́ты краснѡ̀ наслажда́ѧсѧ ст҃ы́ѧ трⷪ҇цы. мо́лимъ тѧ̀ ца́рскаѧ красото̀, помина́й на́съ вѣ́рою чтꙋ́щыѧ тѧ̀.</p>
<p>к҃. Предпра́зднство во хра́мъ вхо́да прест҃ы́ѧ бцⷣы: И҆ прпⷣбнагѡ ѻ҆тца̀ на́шегѡ <wide>григо́рїа</wide> декаполі́та: И҆ во ст҃ы́хъ ѻ҆тца̀ на́шегѡ <wide>про́кла</wide>, а҆рхїепⷭ҇кпа кѡнстанті́нѧ гра́да.</p>
<p>Стїхи̑ры предпра́зднства г҃, гла́съ а҃. Подо́бенъ: Нбⷭ҇ныхъ чинѡ́въ: Свѣщенѡ́сицы дѣ̑вы: И҆ ст҃а́гѡ григо́рїа г҃, гла́съ и҆ подо́бенъ то́йже. Сла́ва, и҆ ны́нѣ, предпра́зднства, гла́съ д҃: Дне́сь бг҃овмѣсти́мый хра́мъ: А҆́ще въ пѧто́къ ве́чера, Сла́ва, предпра́зднства, И҆ ны́нѣ, догма́тїкъ гла́са. На стїхо́внѣ стїхи̑ры ст҃а́гѡ про́кла, гла́съ д҃. Подо́бенъ: Да́лъ є҆сѝ зна́менїе: съ припѣ́вы є҆гѡ̀. а҃-й, Чⷭ҇тна̀ пред̾ гдⷭ҇емъ: в҃: Сщ҃е́нницы твоѝ ѡ҆блекꙋ́тсѧ въ пра́вдꙋ: Сла́ва, и҆ ны́нѣ, предпра́зднства, гла́съ д҃: Прїиди́те всѝ вѣ́рнїи:</p>
<p>Тропа́рь, гла́съ д҃:</p>
<p>Бж҃е ѻ҆тє́цъ на́шихъ, творѧ́й при́снѡ съ на́ми по твое́й кро́тости, не ѡ҆ста́ви млⷭ҇ть твою̀ ѿ на́съ, но мл҃твами и҆́хъ въ ми́рѣ ᲂу҆пра́ви живо́тъ на́шъ.</p>
<p>Сла́ва, и҆ ны́нѣ, предпра́зднства.</p>
<p>Тропа́рь, гла́съ то́йже:</p>
<p>Ра́дость пред̾ѡбрꙋча́етъ всѣ̑мъ а҆́нна ны́нѣ, печа́ли сопроти́вный пло́дъ прозѧ́бши є҆ди́нꙋ приснодв҃ꙋ, ю҆́же и҆ приво́дитъ, мл҃твы и҆сполнѧ́ющи, дне́сь веселѧ́щисѧ въ хра́мъ гдⷭ҇е́нь, ꙗ҆́кѡ сꙋ́щїй хра́мъ бг҃а сло́ва, и҆ мт҃рь чи́стꙋю.</p>
<p>На повече́рїи, по трист҃о́мъ конда́къ предпра́зднства є҆ди́нъ. На ᲂу҆́трени, на Бг҃ъ гдⷭ҇ь, тропа́рь предпра́зднства, <anchor type="folio" number="104v" label="р҃д ѡ҆б."/> два́жды. Сла́ва, ст҃ы́хъ: И҆ ны́нѣ, предпра́зднства: И҆ ѻ҆бы̑чныѧ каѳі̑смы. Сѣда́льны предпра́зднства. Канѡ́нъ предпра́зднства, со і҆рмосо́мъ на ѕ҃, гла́съ д҃: и҆ ст҃ы́хъ два̀ канѡ́на. Григо́рїа гла́съ и҃: Про́кла гла́съ а҃. По г҃-й пѣ́сни,</p>
<p>Конда́къ григо́рїа, гла́съ г҃:</p>
<p>Свѣ́тлое тѧ̀ со́лнце цр҃ковь познава́етъ, добродѣ́телей красота́ми, и҆ и҆сцѣле́нїй лꙋча́ми, всѣ́хъ просвѣща́ѧ хрⷭ҇то́въ ᲂу҆го́дниче. тѣ́мже пра́зднꙋемъ честнꙋ́ю па́мѧть твою̀, и҆ почита́емъ по́двиги твоѧ̑, всебл҃же́нне ѻ҆́тче, премꙋ́дре григо́рїе.</p>
<p>Конда́къ про́кла, гла́съ д҃: Подо́бенъ: Ꙗ҆ви́лсѧ є҆сѝ:</p>
<p>Досто́йнѡ дне́сь торжествꙋ́етъ всѣ́хъ градѡ́въ честнѣ́йшїй вои́стиннꙋ, въ честно́мъ представле́нїи твое́мъ, ѻ҆́тче ѻ҆тцє́въ про́кле мꙋ́дре.</p>
<p>И҆ сѣда́ленъ григо́рїа, гла́съ д҃. Сла́ва, про́кла, гла́съ г҃: И҆ ны́нѣ, предпра́зднства, гла́съ а҃. По ѕ҃-й пѣ́сни,</p>
<p>Конда́къ предпра́зднства, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Весе́лїѧ дне́сь вселе́ннаѧ и҆спо́лнисѧ всѧ̀, въ бл҃гознамени́томъ пра́здницѣ бцⷣы зовꙋ́щи: та̀ є҆́сть сѣ́нь нбⷭ҇наѧ.</p>
<p>И҆ і҆́косъ. По ѳ҃-й пѣ́сни, свѣти́ленъ григо́рїа. Сла́ва, и҆ ны́нѣ, предпра́зднства. На стїхо́внѣ стїхи̑ры предпра́зднства, гла́съ а҃: Подо́бенъ: Нбⷭ҇ныхъ чинѡ́въ: Съ припѣ́вы: а҃-й, Приведꙋ́тсѧ цр҃ю̀ дѣ̑вы: в҃-й, Приведꙋ́тсѧ въ весе́лїи и҆ ра́дованїи: Сла́ва, и҆ ны́нѣ: гла́съ то́йже: Да ра́дꙋетсѧ дне́сь нб҃о свы́ше: На лїтꙋргі́и, бл҃жє́нна предпра́зднства, пѣ́снь г҃-ѧ и҆ ѕ҃-ѧ. По вхо́дѣ глаго́лемъ тропа́рь хра́ма хрⷭ҇то́ва, и҆дѣ́же хра́мъ: И҆ тропа́рь предпра́зднства: И҆ хра́ма ст҃а́гѡ: И҆ ст҃ы́хъ ѻ҆́бщїй. Та́же конда́къ хра́ма хрⷭ҇то́ва, и҆дѣ́же є҆́сть, и҆ хра́ма ст҃а́гѡ, и҆ григо́рїа. Сла́ва, про́кла: И҆ ны́нѣ, предпра́зднства. Прокі́менъ, гла́съ а҃: Оу҆ста̀ моѧ̑ возглаго́лютъ премꙋ́дрость: <anchor type="folio" number="131" label="рл҃а"/> Сті́хъ: Оу҆слы́шите сїѧ̑ всѝ ꙗ҆зы́цы: А҆по́столъ днѐ, и҆ ᲂу҆́трешнїй под̾ зача́ло. Та́же ст҃а́гѡ, ко є҆вре́ємъ, зача́ло ти҃і: Тако́въ на́мъ подоба́ше: А҆ллилꙋ́їа, гла́съ в҃: Оу҆ста̀ првⷣнагѡ: Сті́хъ: Зако́нъ бг҃а є҆гѡ̀: Та́кожде и҆ є҆ѵⷢ҇лїе днѐ, и҆ ᲂу҆́треннее, под̾ зача́ло: И҆ ст҃а́гѡ, ѿ і҆ѡа́нна, зача́ло л҃ѕ: А҆́зъ є҆́смь две́рь: Прича́стенъ: Въ па́мѧть вѣ́чнꙋю:</p>
<p><red>🕅</red> Подоба́етъ вѣ́дати: ꙗ҆́кѡ а҆́ще слꙋчи́тсѧ предпра́зднство вхо́да прест҃ы́ѧ бцⷣы въ недѣ́лю. Въ сꙋббѡ́тꙋ, на ма́лѣй вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. На вели́цѣй вече́рни, по ѻ҆бы́чаю каѳі́сма. На Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃, и҆ предпра́зднства г҃: И҆ прпⷣбнагѡ григо́рїа, г҃. Сла́ва, предпра́зднства: И҆ ны́нѣ, бг҃оро́диченъ а҃, гла́са. На лїті́и, ѻ҆бы́чное. На стїхо́внѣ стїхи̑ры воскрⷭ҇ны. Сла́ва, и҆ ны́нѣ, предпра́зднства. На бл҃гослове́нїи хлѣ́бѡвъ тропа́рь: Бцⷣе дв҃о ра́дꙋйсѧ: три́жды. [зрѝ] А҆́ще ли нѣ́сть бдѣ́нїѧ, глаго́лемъ тропа́рь воскрⷭ҇нъ.</p>
<p>Сла́ва, тропа́рь григо́рїа, гла́съ г҃:</p>
<p>Ѡ҆́бразъ бы́лъ є҆сѝ воздержа́нїѧ бж҃е́ственнымъ дх҃омъ всѧ̑ просвѣти́въ, правовѣ́рїѧ тече́нїе соверши́лъ є҆сѝ, ᲂу҆че́нїемъ мі́ръ просвѣти́лъ є҆сѝ, и҆ ѕловѣ́рныхъ ѡ҆бличи́лъ є҆сѝ смы́слы: ѻ҆́тче прпⷣбне григо́рїе, хрⷭ҇та̀ бг҃а молѝ, дарова́ти на́мъ ве́лїю млⷭ҇ть.</p>
<p>И҆ ны́нѣ, предпра́зднства. На Бг҃ъ гдⷭ҇ь: тропа́рь воскрⷭ҇нъ, два́жды: Сла́ва, григо́рїа. И҆ ны́нѣ, предпра́зднства. По каѳі́смахъ, сѣда́льны воскрⷭ҇ны, и҆ бг҃оро́дичны и҆́хъ. Полѷеле́й, и҆ тропарѝ: А҆́гг҃льскїй собо́ръ: є҆ктенїа̀. Ѵ҆пакоѝ гла́са. Степє́нна. Прокі́менъ, є҆ѵⷢ҇лїе воскрⷭ҇но, и҆ прѡ́чаѧ. Канѡ́нъ воскрⷭ҇нъ со і҆рмосо́мъ на д҃. и҆ бцⷣы на в҃: и҆ предпра́зднства на д҃: и҆ прпⷣбнагѡ григо́рїа <anchor type="folio" number="131v" label="рл҃а ѡ҆б."/> на д҃. Катава́сїа: Ѿве́рзꙋ ᲂу҆ста̀ моѧ̑: По г҃-й пѣ́сни, конда́къ и҆ і҆́косъ предпра́зднства, и҆ конда́къ григо́рїа. Сла́ва, сѣда́ленъ є҆гѡ̀: И҆ ны́нѣ, предпра́зднства. По ѕ҃-й пѣ́сни, конда́къ воскрⷭ҇нъ, и҆ і҆́косъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, григо́рїа: И҆ ны́нѣ, предпра́зднства. На хвали́техъ стїхи̑ры воскрⷭ҇ны д҃: и҆ предпра́зднства, подо́бны трѝ, пи́саны на стїхо́внѣ: И҆ самогла́сенъ и҆́хъ съ припѣ́вы. Сла́ва, стїхи́ра є҆ѵⷢ҇льскаѧ: И҆ ны́нѣ: Пребл҃гослове́нна є҆сѝ: Славосло́вїе вели́кое. По трист҃о́мъ, тропа́рь воскрⷭ҇нъ то́чїю. Є҆ктенїа̀. И҆ ѿпꙋ́стъ. И҆ ча́съ а҃-й. На а҃-мъ часѣ̀, тропа́рь воскрⷭ҇нъ. Сла́ва, предпра́зднства. И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ предпра́зднства: На г҃- мъ часѣ̀, тропа́рь воскрⷭ҇нъ. Сла́ва, григо́рїа: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ. Та́кожде и҆ на про́чихъ часѣ́хъ, конда́къ воскрⷭ҇нъ, и҆ предпра́зднства, глаго́лемъ премѣнѧ́юще. На лїтꙋргі́и, бл҃жє́нна гла́са, на ѕ҃: И҆ предпра́зднства, пѣ́снь г҃-ѧ на д҃. По вхо́дѣ тропа́рь воскрⷭ҇нъ, и҆ предпра́зднства: И҆ хра́ма ст҃а́гѡ. Та́же тропа́рь, григо́рїа: Конда́къ воскрⷭ҇нъ, и҆ хра́ма, Сла́ва, григо́рїа: И҆ ны́нѣ, предпра́зднства. Прокі́менъ, а҆по́столъ, а҆ллилꙋ́їа, є҆ѵⷢ҇лїе, и҆ прича́стенъ, пре́жде воскрⷭ҇нъ, и҆ пото́мъ ст҃а́гѡ. Слꙋ́жба прпⷣбническаѧ.</p>
<p><footnote lang="cu">комм.</footnote> Ст҃а́гѡ же про́кла слꙋ́жба пое́тсѧ, є҆гда̀ разсꙋ́дитъ є҆кклисїа́рхъ.</p>
<p>Тропа́рь про́кла, гла́съ, д҃:</p>
<p>И҆́же бж҃е́ственнымъ нача́ломъ премꙋ́дрости, стра́хомъ гдⷭ҇нимъ ᲂу҆тве́рждсѧ, ѿтꙋ́дꙋ сщ҃е́нными восхожде́нїи возше́лъ є҆сѝ во ᲂу҆чени́чество златоꙋ́ста, и҆ а҆рхїере́йскагѡ тогѡ̀ прⷭ҇то́ла досто́инъ бы́въ чистоты̀ добро́тами, а҆пⷭ҇льскимъ пра́вилѡмъ себѐ воѡбрази́въ не себѣ̀ живы́й, но хрⷭ҇тꙋ̀ и҆ ста́дꙋ твоемꙋ̀. тѣ́мъ въ нетлѣ́нный <anchor type="folio" number="132" label="рл҃в"/> живо́тъ а҆пⷭ҇льски всели́лсѧ є҆сѝ, і҆ера́рше про́кле: молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>к҃а. <red>🕀</red> <wide>Вхо́дъ</wide> во хра́мъ прест҃ы́ѧ влⷣчцы на́шеѧ бцⷣы и҆ приснодв҃ы мр҃і́и.</p>
<p>Соверша́емъ бдѣ́нїе, ꙗ҆́коже и҆ въ про́чихъ влады́чнихъ пра́здницѣхъ.</p>
<p>На ма́лѣй вече́рни, стїхи̑ры пра́здника, на д҃, гла́съ а҃. Подо́бенъ: Нбⷭ҇ныхъ чинѡ́въ: Ѿ гдⷭ҇а прїи́мше ѡ҆бѣща̑нїѧ: Сла́ва, и҆ ны́нѣ, гла́съ и҃: Дв҃дъ провозглаша́ше: На стїхо́внѣ стїхи̑ры, гла́съ в҃. Подо́бенъ: До́ме є҆ѵфра́ѳовъ: Двє́ри нбⷭ҇ныѧ: съ припѣ́вы и҆́хъ: а҃-й, Приведꙋ́тсѧ цр҃ю̀ дѣ̑вы: в҃-й, Приведꙋ́тсѧ въ весе́лїи и҆ ра́дованїи: Сла́ва, и҆ ны́нѣ, гла́съ, и҆ подо́бенъ то́йже: Свѣ́тъ тѧ̀ трисїѧ́нный:</p>
<p>Тропа́рь, гла́съ д҃:</p>
<p>Дне́сь бл҃говоле́нїѧ бж҃їѧ пред̾ѡбраже́нїе, и҆ человѣ́кѡмъ сп҃се́нїѧ проповѣ́данїе, въ хра́мѣ бж҃їи ꙗ҆́снѡ дв҃а ꙗ҆влѧ́етсѧ, и҆ хрⷭ҇та̀ всѣ̑мъ предвозвѣща́етъ. то́й и҆ мы̀ велегла́снѡ возопїи́мъ: ра́дꙋйсѧ смотре́нїѧ зижди́телева и҆сполне́нїе.</p>
<p>Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀ пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ а҃. Подо́бенъ: Ѽ ди́внагѡ чꙋдесѐ! Дне́сь вѣ́рнїи ликовствꙋ́емъ: И҆́ны стїхи̑ры, гла́съ д҃. Подо́бенъ: Ꙗ҆́кѡ до́блѧ: Во ст҃ы́хъ ст҃а́ѧ: Сла́ва, и҆ ны́нѣ, гла́съ и҃: По ржⷭ҇твѣ̀ твое́мъ: Вхо́дъ, прокі́менъ днѐ. И҆ чтє́нїѧ г҃: а҃-е, И҆схо́да: Глаго́ла гдⷭ҇ь къ мѡѷсе́ю: в҃-е, Ца́рствъ тре́тїихъ: Бы́сть ꙗ҆́кѡ совершѝ соломѡ́нъ: г҃, Прⷪ҇ро́чества і҆езекі́илева: Та́кѡ глаго́летъ гдⷭ҇ь: бꙋ́детъ ѿ днѐ ѻ҆сма́гѡ: На лїті́и <anchor type="folio" number="132v" label="рл҃в ѡ҆б."/> стїхи̑ры, гла́съ а҃, самогла́сны: Да ра́дꙋетсѧ дне́сь нб҃о свы́ше: Сла́ва, и҆ ны́нѣ, гла́съ є҃: Возсїѧ̀ де́нь ра́достенъ: На стїхо́внѣ стїхи̑ры, гла́съ є҃. Подо́бенъ: Ра́дꙋйсѧ: Ра́дꙋетсѧ нб҃о и҆ землѧ̀: съ припѣ́вы и҆́хъ. Сла́ва, и҆ ны́нѣ, гла́съ ѕ҃: Дне́сь собо́ри вѣ́рныхъ: На бл҃гослове́нїи хлѣ́бѡвъ тропа́рь, гла́съ д҃: Дне́сь бл҃говоле́нїѧ бж҃їѧ: три́жды: пи́санъ на ма́лѣй вече́рни. А҆́ще же нѣ́сть бдѣ́нїѧ, зрѝ полꙋ́нощницы септе́мврїа во и҃-й де́нь. На ᲂу҆́трени, по шестоѱа́лмїи, На Бг҃ъ гдⷭ҇ь: Тропа́рь пра́здника три́жды. И҆ ѻ҆бы̑чныѧ каѳі̑смы, и҆ сѣда́льны пра́здника. и҆ чтє́нїѧ во є҆ѵⷢ҇лїи толково́мъ. Та́же полѷеле́й пра́здника. И҆ даю́тсѧ свѣщы̀ бра́тїи. И҆ сѣда́ленъ, гла́съ и҃. Сла́ва, и҆ ны́нѣ, то́йже: и҆ чте́нїе. Та́же степє́нна, а҃-й а҆нтїфѡ́нъ д҃-гѡ гла́са. Прокі́менъ пра́здника, гла́съ то́йже: Слы́ши дщѝ и҆ ви́ждь, и҆ приклонѝ ᲂу҆́хо твоѐ. Сті́хъ: Ѿры́гнꙋ се́рдце моѐ сло́во бл҃го: Всѧ́кое дыха́нїе: Є҆ѵⷢ҇лїе лꙋкѝ, зача́ло д҃: Воста́вши мр҃їа́мъ: По н҃-мъ ѱалмѣ̀: Вмѣ́стѡ Мл҃твами бцⷣы: Сла́ва, гла́съ в҃: Дне́сь хра́мъ ѡ҆дꙋшевле́нный: И҆ ны́нѣ, то́йже. Та́же, Поми́лꙋй мѧ̀ бж҃е: Стїхи́ра, гла́съ д҃: Дне́сь бг҃овмѣсти́мый хра́мъ: и҆ прѡ́чаѧ. Канѡ́на два̀: є҆ди́нъ д҃-гѡ гла́са: дрꙋгі́й а҃-гѡ гла́са: і҆рмосы̀ ѻ҆бою̀ канѡ́нѡвъ по два́жды. Тропарѝ на в҃і, ꙗ҆́коже бы́ти и҆̀мъ со і҆рмосы̀ на ѕ҃і. Катава́сїа: хрⷭ҇то́съ ражда́етсѧ: ѻ҆́ба ли̑ка вкꙋ́пѣ. [зрѝ] [Ѿ сегѡ̀ днѐ катава́сїа сїѧ̀ пое́тсѧ, до а҃-гѡ днѐ і҆аннꙋа́рїа.] По г҃-й пѣ́сни, сѣда́ленъ, гла́съ д҃. Подо́бенъ: Оу҆диви́сѧ: Возопі́й дв҃де: Сла́ва, и҆ ны́нѣ: Непоро́чнаѧ а҆́гница: И҆ чте́нїе. По ѕ҃-й пѣ́сни,</p>
<p>Конда́къ, гла́съ д҃. Подо́бенъ: Вознесы́йсѧ:</p>
<p>Пречⷭ҇тый хра́мъ сп҃совъ, многоцѣ́нный черто́гъ и҆ дв҃а, сщ҃е́нное сокро́вище сла́вы бж҃їѧ, дне́сь вво́дитсѧ въ до́мъ гдⷭ҇ень, <anchor type="folio" number="133" label="рл҃г"/> бл҃года́ть совводѧ́щи, ꙗ҆́же въ дс҃ѣ бж҃е́ственномъ, ю҆́же воспѣва́ютъ а҆́гг҃ли бж҃їи: сїѧ̀ є҆́сть селе́нїе нбⷭ҇ное.</p>
<p>И҆ і҆́косъ. и҆ чте́мъ про́логъ. На ѳ҃-й пѣ́сни вжига́ютъ свѣщы̀ бра́тїѧ: Чⷭ҇тнѣ́йшꙋю же не пое́мъ, но пое́мъ припѣ́въ пра́здника: А҆́гг҃ли вхожде́нїе пречⷭ҇тыѧ: И҆ і҆рмо́съ: Ꙗ҆́кѡ ѡ҆дꙋшевле́нномꙋ бж҃їю кївѡ́тꙋ: Подо́бнѣ и҆ дрꙋгі́й ли́къ то́йже припѣ́въ, и҆ і҆рмо́съ: и҆ къ тропарє́мъ то́йже припѣ́въ. Посе́мъ припѣ́въ дрꙋга́гѡ канѡ́на: Велича́й дꙋшѐ моѧ̀ приведе́ннꙋю во хра́мъ гдⷭ҇ень: И҆ і҆рмо́съ: Свѣтоно́сный ѻ҆́блакъ: два́жды: И҆ къ про́чымъ тропарє́мъ то́йже припѣ́въ. Та́же на схо́дѣ ѻ҆́ба ли̑ка пою́тъ средѝ цр҃кве пе́рвый припѣ́въ. И҆ катава́сїа: Та́инство стра́нное: И҆ покло́нъ. Свѣти́ленъ пра́здника, три́жды. На хвали́техъ стїхи̑ры, на д҃: гла́съ а҃-й. Подо́бенъ: Нбⷭ҇ныхъ чинѡ́въ: Свѣщенѡ́сицы дѣ̑вы: Сла́ва, и҆ ны́нѣ, гла́съ в҃: Дне́сь во хра́мъ приво́дитсѧ: Славосло́вїе вели́кое. По трист҃о́мъ тропа́рь пра́здника, є҆ктєнїѝ, и҆ ѿпꙋ́стъ. И҆ пое́мъ стїхи́рꙋ самогла́снꙋ, пра́здника. [зрѝ] И҆ дае́тсѧ ст҃ы́й є҆ле́й бра́тїи ѿ канді́ла пра́здника, ꙗ҆́коже ᲂу҆каза́сѧ септе́мврїа въ к҃ѕ-й де́нь, и҆ ча́съ а҃-й. На а҃-мъ часѣ̀, тропа́рь пра́здника. По трист҃о́мъ конда́къ пра́здника, и҆ про́чее, и҆ соверше́нный ѿпꙋ́стъ. На лїтꙋргі́и, бл҃жє́нна, ѿ канѡ́на пѣ́снь г҃-ѧ, д҃-гѡ гла́са: и҆ ѕ҃-ѧ, а҃-гѡ гла́са, на и҃. По вхо́дѣ тропа́рь пра́здника. Сла́ва, и҆ ны́нѣ, конда́къ пра́здника. Прокі́менъ, гла́съ г҃, пѣ́снь бцⷣы: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀ своеѧ̀: А҆по́столъ ко є҆вре́ємъ, зача́ло т҃к: И҆мѣ́ѧше пе́рваѧ ски́нїа: А҆ллилꙋ́їа, гла́съ и҃: Слы́ши дщѝ и҆ ви́ждь и҆ приклонѝ ᲂу҆́хо твоѐ. Сті́хъ: Лицꙋ̀ твоемꙋ̀ помолѧ́тсѧ бога́тїи лю́дстїи. Є҆ѵⷢ҇лїе лꙋкѝ, зача́ло н҃д: Вни́де і҆и҃съ въ <anchor type="folio" number="133v" label="рл҃г ѡ҆б."/> ве́сь нѣ́кꙋю: Прича́стенъ: Ча́шꙋ сп҃се́нїѧ: Вѣ́стно бꙋ́ди, Ꙗ҆́кѡ пра́зднꙋетсѧ пра́здникъ се́й, є҃ дне́й..</p>
<p><red>🕅</red> Подоба́етъ вѣ́дати, ꙗ҆́кѡ а҆́ще слꙋчи́тсѧ пра́здникъ введе́нїѧ бцⷣы въ недѣ́лю. Въ сꙋббѡ́тꙋ на ма́лѣй вече́рни, на Гдⷭ҇и воззва́хъ, стїхи̑ры воскрⷭ҇ны, гла́са д҃. Сла́ва, и҆ ны́нѣ, пра́здника, и҆́же на Гдⷭ҇и воззва́хъ, ма́лыѧ вече́рни. На стїхо́внѣ стїхи́ра воскрⷭ҇на є҆ди́на, та́же пра́здника стїхо́вна вели́кїѧ вече́рни, со стїхѝ пра́здничными. Сла́ва, и҆ ны́нѣ, пра́здника. Тропа́рь воскрⷭ҇нъ. Сла́ва, и҆ ны́нѣ, пра́здника. Посе́мъ є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃: и҆ пра́здника ѕ҃. Сла́ва, и҆ ны́нѣ, пра́здника. Посе́мъ вхо́дъ. Прокі́менъ днѐ, и҆ чтє́нїѧ пра́здника г҃. На лїті́и стїхи̑ры, и҆ Сла́ва, и҆ ны́нѣ, пра́здника: Возсїѧ̀ де́нь: На стїхо́внѣ стїхи̑ры воскрⷭ҇ны. Сла́ва, и҆ ны́нѣ, пра́здника. На бл҃гослове́нїи хлѣ́бѡвъ тропа́рь пра́здника три́жды. и҆ чте́нїе въ посла́нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, и҆ ны́нѣ, пра́здника. По ѻ҆бы́чныхъ каѳі́смахъ, сѣда́льны воскрⷭ҇ны съ бг҃оро́дичны и҆́хъ. И҆ чте́нїе во є҆ѵⷢ҇лїи толково́мъ. Та́же, полѷеле́й, и҆ тропарѝ: А҆́гг҃льскїй собо́ръ: ѵ҆пакоѝ, гла́са: и҆ сѣда́льны всѝ пра́здника, по є҆ди́ножды. Сла́ва, и҆ ны́нѣ, пра́здника, и҆́же по полѷеле́и сѣда́ленъ, и҆ чте́нїе пра́здника. Степє́нна гла́са. Прокі́менъ, и҆ є҆ѵⷢ҇лїе пра́здника. Та́же, Воскрⷭ҇нїе хрⷭ҇то́во: ѱало́мъ н҃: и҆ цѣлова́нїе є҆ѵⷢ҇лїа по ѻ҆бы́чаю. Та́же, Сла́ва, припѣ́въ: пра́здника. И҆ ны́нѣ, то́йже, и҆ стїхи́ра пра́здника. Канѡ́нъ воскрⷭ҇нъ со і҆рмосо́мъ на д҃: и҆ бцⷣы два̀: и҆ пра́здника ѻ҆́ба канѡ́на на и҃. Катава́сїа, хрⷭ҇то́съ ражда́етсѧ: ѻ҆́ба ли̑ка вкꙋ́пѣ. <anchor type="folio" number="134" label="рл҃д"/> По г҃-й пѣ́сни, конда́къ и҆ і҆́косъ воскрⷭ҇нъ: и҆ сѣда́ленъ пра́здника, два́жды. и҆ чте́нїе пра́здника. По ѕ҃-й пѣ́сни, конда́къ и҆ і҆́косъ пра́здника. И҆ чте́нїе въ про́лозѣ. На ѳ҃-й пѣ́сни припѣ́вѡвъ не пое́мъ, но Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны, д҃: и҆ пра́здника д҃, со стїхѝ пра́здничными. Сла́ва, пра́здника: И҆ ны́нѣ, Пребл҃гослове́нна є҆сѝ бцⷣе дв҃о: Та́же, славосло́вїе вели́кое. По трист҃о́мъ, тропа́рь воскрⷭ҇нъ то́чїю, и҆ є҆ктєнїѝ, и҆ ѿпꙋ́стъ. Та́же стїхи́ра є҆ѵⷢ҇льскаѧ, и҆ ѡ҆глаше́нїе, и҆ ѻ҆бы́чное и҆схожде́нїе, и҆ ча́съ а҃-й, въ притво́рѣ. На часѣ́хъ, тропа́рь воскрⷭ҇нъ: Сла́ва, тропа́рь пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ. Та́кожде и҆ на всѣ́хъ часѣ́хъ кондакѝ премѣнѧ́юще глаго́лемъ. На лїтꙋргі́и, бл҃жє́нна воскрⷭ҇на гла́са на ѕ҃: и҆ пра́здника пѣ́снь г҃, на д҃. По вхо́дѣ тропа́рь воскрⷭ҇нъ, и҆ пра́здника. Сла́ва, конда́къ воскрⷭ҇нъ. И҆ ны́нѣ, пра́здника. Прокі́менъ, а҆по́столъ, а҆ллилꙋ́їа, є҆ѵⷢ҇лїе и҆ прича́стенъ, пре́жде днѐ, и҆ пра́здника.</p>
<p><red>🕅</red> Подоба́етъ вѣ́дати, а҆́ще слꙋчи́тсѧ попра́зднство вхо́да бцⷣы въ недѣ́лю, и҆ ст҃ы́й пра́зднꙋетсѧ на д҃, и҆лѝ на ѕ҃. Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆ бцⷣѣ, по ѻ҆бы́чаю. На вели́цѣй вече́рни, по стїхосло́вїи, на Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃, и҆ пра́здника г҃, тогѡ̀ днѐ рѧдѡвы́ѧ, и҆ ст҃а́гѡ мине́и г҃. А҆́ще ли пое́тсѧ ст҃ы́й на ѕ҃, и҆лѝ є҆мꙋ́же и҆ полѷеле́й, и҆ пое́мъ стїхи̑ры воскрⷭ҇ны г҃: и҆ пра́здника г҃: и҆ ст҃а́гѡ д҃. Сла́ва, ст҃а́гѡ. А҆́ще же нѝ, Сла́ва, пра́здника, И҆ ны́нѣ, бг҃оро́диченъ а҃-гѡ гла́са. Вхо́дъ. Прокі́менъ днѐ. На лїті́и стїхи̑ры пра́здника, тогѡ̀ днѐ стїхѡ́вныѧ, и҆ <anchor type="folio" number="134v" label="рл҃д ѡ҆б."/> ст҃а́гѡ, а҆́ще полѷеле́й. Сла́ва, и҆ ны́нѣ, пра́здника: А҆́ще ли и҆́мать ст҃ы́й Сла́вꙋ, Сла́ва, ст҃а́гѡ, И҆ ны́нѣ, пра́здника. На стїхо́внѣ стїхи̑ры воскрⷭ҇ны. Сла́ва, ст҃а́гѡ, а҆́ще є҆́сть. А҆́ще ли нѝ, Сла́ва, и҆ ны́нѣ, пра́здника. На бл҃гослове́нїи хлѣ́бѡвъ тропа́рь, Бцⷣе дв҃о: два́жды. и҆ пра́здника є҆ди́ножды. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды: Сла́ва ст҃а́гѡ, а҆́ще є҆́сть: а҆́ще ли нѝ, Сла́ва, и҆ ны́нѣ, пра́здника. По каѳі́смахъ сѣда́льны воскрⷭ҇ны съ бг҃оро́дичны и҆́хъ, и҆ чте́нїе во є҆ѵⷢ҇лїи толково́мъ. Полѷеле́й и҆ тропарѝ: А҆́гг҃льскїй собо́ръ: ѵ҆пакоѝ. Степє́нна, и҆ прокі́менъ гла́са. Є҆ѵⷢ҇лїе воскрⷭ҇но: и҆ стїхи́ра воскрⷭ҇на: и҆ про́чее воскрⷭ҇но. Канѡ́нъ воскрⷭ҇нъ, со і҆рмосо́мъ на д҃: И҆ бцⷣы на в҃: Пра́здника на д҃: и҆ ст҃а́гѡ на д҃. А҆́ще полѷеле́й, канѡ́нъ воскрⷭ҇нъ со і҆рмосо́мъ на д҃: и҆ пра́здника на д҃: ст҃а́гѡ, на ѕ҃. Катава́сїа, Хрⷭ҇то́съ ражда́етсѧ: По г҃-й пѣ́сни, конда́къ пра́здника, и҆ і҆́косъ: и҆ ст҃а́гѡ а҆́ще и҆́мать: и҆ сѣда́ленъ ст҃а́гѡ. Сла́ва, и҆ ны́нѣ, пра́здника: и҆ чте́нїе. По ѕ҃-й пѣ́сни, конда́къ воскрⷭ҇нъ, и҆ і҆́косъ. и҆ чте́мъ про́логъ. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, ст҃а́гѡ, а҆́ще и҆́мать: а҆́ще ли нѝ, Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны д҃: и҆ пра́здника со сла́внымъ д҃, стїхѡ́вныѧ ᲂу҆́трєннїѧ, со стїхѝ пра́здника. А҆́ще и҆́мать ст҃ы́й стїхи̑ры на хвали́техъ, и҆ пое́мъ стїхи̑ры воскрⷭ҇ны д҃: и҆ ст҃а́гѡ со сла́внымъ д҃, съ припѣ́вы є҆гѡ̀. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ бцⷣе дв҃о: Славосло́вїе вели́кое. По трист҃о́мъ, тропа́рь воскрⷭ҇нъ то́чїю: И҆ є҆ктєнїѝ. И҆ ѿпꙋ́стъ. И҆ ѡ҆глаше́нїе: И҆ ѻ҆бы́чное и҆схожде́нїе въ притво́ръ. Та́же ча́съ а҃: На а҃-мъ часѣ̀, тропа́рь воскрⷭ҇нъ. Сла́ва, тропа́рь пра́здника <anchor type="folio" number="135" label="рл҃є"/>: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ пра́здника. На г҃-мъ часѣ̀, тропа́рь воскрⷭ҇нъ: Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ воскрⷭ҇нъ. Та́кожде и҆ въ про́чыѧ часы̀ глаго́лемъ воскрⷭ҇ный тропа́рь всегда̀ съ пра́здничнымъ, и҆ со ст҃а́гѡ тропаре́мъ премѣнѧ́юще, а҆́ще є҆́сть. А҆ конда́къ воскрⷭ҇нъ и҆ пра́здника, глаго́лемъ премѣнѧ́юще, а҆́ще полѷеле́й, и҆ ст҃а́гѡ. На лїтꙋргі́и, бл҃жє́нна гла́са на ѕ҃: и҆ пра́здника рѧдова́ѧ пѣ́снь, на д҃: А҆́ще ли и҆́мать ст҃ы́й пѣ́снь во ᲂу҆ста́вѣ, и҆ воскрⷭ҇на на д҃: и҆ пра́здника пѣ́снь рѧдова́ѧ на д҃: и҆ ст҃а́гѡ пѣ́снь ѕ҃, на д҃. По вхо́дѣ тропа́рь воскрⷭ҇нъ и҆ пра́здника, и҆ хра́ма ст҃а́гѡ, и҆ ст҃о́мꙋ, а҆́ще и҆́мать. Та́же конда́къ воскрⷭ҇нъ. Сла́ва, ст҃а́гѡ: И҆ ны́нѣ, пра́здника. А҆́ще ли не и҆́мать ст҃ы́й тропарѧ̀ и҆ кондака̀: Сла́ва, конда́къ воскрⷭ҇нъ: И҆ ны́нѣ, конда́къ пра́здника. Прокі́менъ, а҆по́столъ, А҆ллилꙋ́їа, є҆ѵⷢ҇лїе, и҆ прича́стенъ днѐ, и҆ ст҃а́гѡ, а҆́ще и҆́мать: а҆́ще ли нѝ, то̀ рѧ́дъ недѣ́ли є҆ди́нъ.</p>
<p>к҃в. Ст҃а́гѡ а҆пⷭ҇ла <wide>фїлимо́на</wide>, и҆ и҆̀же съ ни́мъ:</p>
<p>На Гдⷭ҇и воззва́хъ, стїхи̑ры пра́здника, гла́съ и҃. Подо́бенъ: Ѽ пресла́внагѡ чꙋдесѐ! И҆ ст҃ы́хъ, гла́съ в҃. Подо́бенъ: Є҆гда̀ ѿ дре́ва: Сла́ва, и҆ ны́нѣ, пра́здника, гла́съ а҃: Да ра́дꙋетсѧ дне́сь нб҃о свы́ше: На стїхо́внѣ стїхи̑ры пра́здника, гла́съ в҃. Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ, гла́съ то́йже, самогла́сенъ: Дне́сь въ хра́мъ приво́дитсѧ. Тропа́рь а҆пⷭ҇лѡвъ, гла́съ г҃: А҆пⷭ҇ли ст҃і́и: Ѻ҆ктѡ́врїа въ л҃а-й де́нь. Сла́ва, и҆ ны́нѣ, пра́здника, и҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь пра́здника, два́жды, Сла́ва, а҆пⷭ҇лѡвъ: И҆ ны́нѣ, пра́здника. <anchor type="folio" number="135v" label="рл҃є ѡ҆б."/> И҆ ѻ҆бы̑чныѧ каѳі̑смы: И҆ сѣда́льны пра́здника. Канѡ́нъ пра́здника, гла́съ д҃, со і҆рмосо́мъ на и҃: и҆ ст҃ы́хъ на д҃, гла́съ в҃. По г҃-й пѣ́сни,</p>
<p>Конда́къ а҆пⷭ҇лѡвъ, гла́съ в҃. Подо́бенъ: Вы́шнихъ и҆щѧ̀:</p>
<p>Ꙗ҆́кѡ ѕвѣ́зды всесвѣ̑тлыѧ, просвѣща́ющыѧ концы̀, а҆пⷭ҇лы хрⷭ҇тѡ́вы восхва́лимъ: фїлимо́на сла́внаго, и҆ а҆рхі́ппа сщ҃е́ннаго, и҆ ѻ҆ни́сїма, и҆ ма́рка, и҆ а҆поллѡ́са, съ ни́миже и҆ а҆пфі́ю всемꙋ́дрꙋю, вопїю́ще: моли́те непреста́ннѡ ѡ҆ всѣ́хъ на́съ.</p>
<p>И҆ сѣда́ленъ ст҃ы́хъ, гла́съ и҃: Сла́ва, и҆ ны́нѣ, пра́здника. По ѕ҃-й пѣ́сни конда́къ пра́здника. По ѳ҃-й пѣ́сни, свѣти́ленъ пра́здника. Сла́ва, и҆ ны́нѣ, то́йже. На стїхо́внѣ стїхи̑ры пра́здника, гла́съ ѕ҃. Подо́бенъ: Тридне́венъ: Съ припѣ́вы. Сла́ва, и҆ ны́нѣ, гла́съ д҃: Дне́сь бг҃овмѣсти́мый хра́мъ: На лїтꙋргі́и, бл҃жє́нна пра́здника, пѣ́снь а҃-ѧ, на ѕ҃. По вхо́дѣ тропа́рь хра́ма хрⷭ҇то́ва. Та́же пра́здника, и҆ хра́ма ст҃а́гѡ: Посе́мъ ст҃ы́хъ. Та́же, конда́къ хра́ма хрⷭ҇то́ва, и҆лѝ ст҃а́гѡ: Сла́ва, конда́къ а҆пⷭ҇лѡвъ: И҆ ны́нѣ, пра́здника. [Си́це глаго́лютсѧ тропарѝ и҆ кондакѝ, и҆ до ѿда́нїѧ, кромѣ̀ недѣ́ли.] Прокі́менъ, гла́съ и҃: Во всю̀ зе́млю и҆зы́де: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ къ фїлимо́нꙋ посла́нїѧ, послѣдѝ т҃в-гѡ зача́ла: Па́ѵелъ ю҆́зникъ і҆и҃съ хрⷭ҇то́въ, и҆ тїмоѳе́й бра́тъ, фїлимо́нꙋ возлю́бленномꙋ: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑ гдⷭ҇и. Є҆ѵⷢ҇лїе лꙋкѝ, зача́ло и҃: Ꙗ҆вѝ гдⷭ҇ь и҆ и҆нѣ́хъ се́дмьдесѧтъ: Прича́стенъ: Во всю̀ зе́млю:</p>
<p>🕃 Въ то́йже де́нь ᲂу҆бїе́нїе ст҃а́гѡ бл҃говѣ́рнагѡ вели́кагѡ кнѧ́зѧ <wide>мїхаи́ла</wide> тверска́гѡ. Соверша́етсѧ собо́ръ є҆гѡ̀ во тве́ри, и҆ и҆дѣ́же хра́мъ є҆гѡ̀.</p>
<p><anchor type="folio" number="136" label="рл҃ѕ"/>Тропа́рь, гла́съ и҃:</p>
<p>Возвы́сивъ ᲂу҆́мъ тво́й къ бг҃ꙋ: и҆ житїѧ̀ со а҆́гг҃лы возжелѣ́лъ є҆сѝ, тлѣ́ннꙋю сла́вꙋ земнꙋ́ю ѡ҆ста́вилъ є҆сѝ, бл҃же́нне, и҆ положи́лъ є҆сѝ дꙋ́шꙋ твою̀ за лю́ди твоѧ̑, воспрїѧ́лъ є҆сѝ вѣне́цъ проти́вꙋ трꙋдѡ́въ твои́хъ, бг҃омꙋ́дре мїхаи́ле: молѝ хрⷭ҇та̀ бг҃а ѡ҆ чтꙋ́щихъ любо́вїю ст҃ꙋ́ю па́мѧть твою̀.</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Вы́шнихъ и҆щѧ̀ и҆ земнꙋ́ю сла́вꙋ презрѣ́въ, це́рковь бж҃їю ѡ҆багри́лъ є҆сѝ твое́ю кро́вїю, за ню́же и҆ пострада́лъ є҆сѝ, ст҃е мїхаи́ле, заколе́нїе непра́ведное прїе́мъ веселѧ́сѧ: тѣ́мже со а҆́гг҃лы предстоѧ̀ хрⷭ҇тꙋ̀ бг҃ꙋ, молѝ непреста́ннѡ за всѧ̑ ны.</p>
<p>к҃г. И҆̀же во ст҃ы́хъ ѻ҆тє́цъ на́шихъ <wide>а҆мфїло́хїа</wide>, є҆пⷭ҇кпа і҆коні́йскагѡ, и҆ <wide>григо́рїа</wide>, є҆пⷭ҇кпа а҆краганті́йскагѡ.</p>
<p>Стїхи̑ры а҆мфїло́хїа г҃, гла́съ д҃. Подо́бенъ: Да́лъ є҆сѝ зна́менїе: И҆ григо́рїа г҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва, и҆ ны́нѣ, пра́здника, гла́съ д҃: Прїиди́те всѝ вѣ́рнїи: На стїхо́внѣ стїхи̑ры пра́здника, гла́съ а҃. Подо́бенъ: Нбⷭ҇ныхъ чинѡ́въ: Съ припѣ́вы и҆́хъ. Сла́ва, и҆ ны́нѣ, гла́съ є҃: Возсїѧ̀ де́нь ра́достенъ: Тропа́рь, гла́съ д҃: Бж҃е ѻ҆тє́цъ на́шихъ: Сегѡ̀ мѣ́сѧца въ к҃а-й де́нь. Сла́ва, и҆ ны́нѣ, пра́здника. И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь пра́здника, два́жды. Сла́ва, ст҃ы́хъ: И҆ ны́нѣ, пра́здника. И҆ ѻ҆бы̑чныѧ каѳі̑смы: и҆ сѣда́льны пра́здника: и҆ чте́нїе. Канѡ́нъ пра́здника со і҆рмосо́мъ на ѕ҃: И҆ ст҃ы́хъ два̀, на и҃: А҆мфїло́хїа, гла́съ д҃: И҆ григо́рїа, гла́съ и҃. По г҃-й пѣ́сни, конда́къ пра́здника, и҆ і҆́косъ.</p>
<p><anchor type="folio" number="136v" label="рл҃ѕ ѡ҆б."/>Та́же конда́къ григо́рїа, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Свѣтолꙋ́чными сїѧ́нїи цр҃ковь ст҃а́гѡ дх҃а свѣтово́дитъ свѣ́тлое соверша́ющыѧ твоѐ ᲂу҆спе́нїе, прпⷣбне ѻ҆́тче, всебл҃же́нне григо́рїе.</p>
<p>И҆ сѣда́ленъ а҆мфїло́хїа, гла́съ д҃. Сла́ва, григо́рїа, гла́съ и҃. И҆ ны́нѣ, пра́здника. По ѕ҃-й пѣ́сни,</p>
<p>Конда́къ а҆мфїло́хїа, гла́съ в҃. Подо́бенъ: Вы́шнихъ и҆щѧ̀:</p>
<p>Бж҃е́ственный гро́мъ, трꙋба̀ дх҃а, вѣ́ры садодѣ́лателю и҆ сѣ́чиво є҆ресе́й, і҆ера́рше а҆мфїло́хїе, трⷪ҇цы ᲂу҆го́дниче вели́кїй, со а҆́гг҃лы предстоѧ̀ при́снѡ, молѝ непреста́ннѡ ѡ҆ всѣ́хъ на́съ.</p>
<p>И҆ і҆́косъ. По ѳ҃-й пѣ́сни, свѣти́ленъ а҆мфїло́хїа: Сла́ва, григо́рїа: И҆ ны́нѣ, пра́здника. На стїхо́внѣ стїхи̑ры пра́здника, гла́съ в҃. Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ ѕ҃: Дне́сь собо́ри вѣ́рныхъ: На лїтꙋргі́и, бл҃жє́нна пра́здника, пѣ́снь д҃-ѧ и҆ є҃-ѧ, на ѕ҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇еви ѡ҆ всѣ́хъ: А҆по́столъ ко є҆вре́ємъ, зача́ло тл҃д: Помина́йте наста́вники ва́шѧ: А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ пра́вдꙋ: Сті́хъ: Зако́нъ бг҃а є҆гѡ̀ въ се́рдцы є҆гѡ̀. Є҆ѵⷢ҇лїе матѳе́а, зача́ло р҃г: Бди́те ᲂу҆́бѡ, ꙗ҆́кѡ не вѣ́сте: Прича́стенъ: Ра́дꙋйтесѧ првⷣнїи:</p>
<p><red>🕃</red> Въ то́йже де́нь преставле́нїе ст҃а́гѡ бл҃говѣ́рнагѡ вели́кагѡ кн҃зѧ <wide>а҆леѯа́ндра</wide> не́вскагѡ, и҆ всеѧ̀ рѡссі́и чꙋдотво́рца:</p>
<p>Соверша́етсѧ собо́ръ, и҆дѣ́же хра́мъ є҆гѡ̀.</p>
<p>Тропа́рь, гла́съ д҃:</p>
<p>Ꙗ҆́кѡ бл҃гочести́вагѡ ко́рене пречестна́ѧ ѿра́сль бы́лъ є҆сѝ, бл҃же́нне а҆леѯа́ндре: ꙗ҆ви́ бо тѧ̀ хрⷭ҇то́съ, ꙗ҆́кѡ нѣ́кое бж҃е́ственное сокро́вище рѡссі́йстѣй землѝ, но́вагѡ чꙋдотво́рца пресла́вна и҆ бг҃опрїѧ́тна. и҆ дне́сь соше́дшесѧ въ па́мѧть твою̀ вѣ́рою и҆ <anchor type="folio" number="137" label="рл҃з"/> любо́вїю, во ѱалмѣ́хъ и҆ пѣ́нїихъ ра́дꙋющесѧ сла́вимъ гдⷭ҇а, да́вшаго тебѣ̀ бл҃года́ть и҆сцѣле́нїй. є҆го́же молѝ сп҃стѝ гра́дъ се́й, и҆ держа́вѣ срѡ́дникъ твои́хъ бг҃оꙋго́днѣй бы́ти, и҆ сыновѡ́мъ рѡссі̑йскимъ сп҃сти́сѧ.</p>
<p>Конда́къ, гла́съ и҃. Подо́бенъ: Ꙗ҆́кѡ нача́тки:</p>
<p>Ꙗ҆́кѡ ѕвѣздꙋ́ тѧ пресвѣ́тлꙋю почита́емъ, ѿ восто́ка возсїѧ́вшꙋю, и҆ на за́падъ прише́дшꙋю: всю́ бо странꙋ̀ сїю̀ чꙋдесы̀ и҆ добро́тою ѡ҆богаща́еши, и҆ просвѣща́еши вѣ́рою чтꙋ́щыѧ па́мѧть твою̀, а҆леѯа́ндре бл҃же́нне. сегѡ̀ ра́ди дне́сь пра́зднꙋемъ твоѐ ᲂу҆спе́нїе, лю́дїе твоѝ сꙋ́щїи, молѝ сп҃стѝ ѻ҆те́чество твоѐ, и҆ держа́вꙋ правосла́внагѡ <wide>і҆мпера́тора</wide> на́шегѡ, и҆́мⷬ҇къ, и҆ всѧ̑ притека́ющыѧ къ ра́цѣ моще́й твои́хъ, и҆ вѣ́рнѡ вопїю́щыѧ тѝ: ра́дꙋйсѧ гра́дꙋ на́шемꙋ ᲂу҆твержде́нїе.</p>
<p>Въ то́йже де́нь па́мѧть пе́рвагѡ воро́нежскагѡ ст҃и́телѧ <wide>митрофа́на</wide>, въ схимона́сѣхъ мака́рїа:</p>
<p>Соверша́етсѧ собо́ръ, и҆дѣ́же хра́мъ є҆гѡ̀.</p>
<p>Тропа́рь, гла́съ д҃:</p>
<p>Пра́вило вѣ́ры, и҆ ѡ҆́бразъ кро́тости, сло́вомъ и҆ житїе́мъ, па́ствѣ твое́й, ѻ҆́тче смиреномꙋ́дре митрофа́не, бы́лъ є҆сѝ. тѣ́мже и҆ во свѣ́тлостехъ ст҃ы́хъ, со́лнца свѣтлѣ́йше возсїѧ́лъ є҆сѝ, вѣнце́мъ нетлѣ́нїѧ и҆ сла́вы ᲂу҆краша́емь, молѝ хрⷭ҇та̀ бг҃а, бл҃гочести́вѣйшемꙋ <wide>і҆мпера́торꙋ</wide> на́шемꙋ <wide>нїкола́ю а҆леѯа́ндровичꙋ</wide>, все́й держа́вѣ є҆гѡ̀, и҆ гра́дꙋ твоемꙋ̀ въ ми́рѣ сп҃сти́сѧ.</p>
<p>Конда́къ, гла́съ и҃.</p>
<p>Воздержа́нїемъ тѣ́ло дꙋ́хꙋ порабо́тивъ, дꙋ́шꙋ же равноа́гг҃льнꙋ сотвори́въ, ст҃и́тельскою ѡ҆дѣ́ѧлсѧ є҆сѝ ѻ҆де́ждою, ꙗ҆́кѡ вѣне́цъ сщ҃е́нства: и҆ ны́нѣ всѣ́хъ влⷣцѣ предстоѧ̀, молѝ, всебл҃же́нне митрофа́не, ᲂу҆мири́ти и҆ сп҃стѝ дꙋ́шы на́шѧ.</p>
<p><anchor type="folio" number="137v" label="рл҃з ѡ҆б."/>к҃д. 🕃 Ст҃ы́ѧ великомч҃нцы <wide>є҆катері́ны</wide>: И҆ ст҃а́гѡ великомч҃нка <wide>меркꙋ́рїа</wide>:</p>
<p>Стїхи̑ры є҆катері́ны г҃, гла́съ а҃. Подо́бенъ: Нбⷭ҇ныхъ чинѡ́въ: И҆ меркꙋ́рїа г҃, гла́съ д҃. Подо́бенъ: Ꙗ҆́кѡ до́блѧ: Сла́ва, є҆катері́ны, гла́съ в҃: Ра́достнѡ къ торжествꙋ̀: И҆ ны́нѣ, пра́здника, гла́съ и҃: По ржⷭ҇твѣ̀ твое́мъ: На стїхо́внѣ стїхи̑ры пра́здника, гла́съ а҃. Подо́бенъ: Нбⷭ҇ныхъ чинѡ́въ: Сла́ва, є҆катері́ны, гла́съ в҃: Житїѐ невеще́ственно: И҆ ны́нѣ, пра́здника, гла́съ и҃: Дв҃дъ провозглаша́ше: Тропа́рь, гла́съ д҃: А҆́гница твоѧ̀, і҆и҃се: септе́мврїа въ ѕ҃і-й де́нь.</p>
<p>И҆лѝ се́й, гла́съ то́йже:</p>
<p>Добродѣ́тельми ꙗ҆́кѡ лꙋча́ми со́лнечными просвѣти́ла є҆сѝ невѣ̑рныѧ мꙋдрецы̀, и҆ ꙗ҆́коже пресвѣ́тлаѧ лꙋна̀ ходѧ́щымъ въ нощѝ невѣ́рїѧ тьмꙋ̀ ѿгна́ла є҆сѝ, и҆ цари́цꙋ ᲂу҆вѣ́рила є҆сѝ, вкꙋ́пѣ же и҆ мꙋчи́телѧ ѡ҆бличи́ла є҆сѝ, бг҃озва́ннаѧ невѣ́сто, бл҃же́ннаѧ є҆катері́но. жела́нїемъ востекла̀ є҆сѝ въ нбⷭ҇ный черто́гъ къ прекра́сномꙋ женихꙋ̀ хрⷭ҇тꙋ̀ и҆ ѿ негѡ̀ ца́рскимъ вѣнце́мъ вѣнча́ласѧ є҆сѝ: є҆мꙋ́же со а҆́гг҃лы предстоѧ́щи, за ны̀ моли́сѧ, творѧ́щыѧ пречⷭ҇тнꙋ́ю па́мѧть твою̀.</p>
<p>Сла́ва, меркꙋ́рїа, гла́съ то́йже: Мч҃нкъ тво́й, гдⷭ҇и: септе́мврїа во в҃ де́нь. И҆ ны́нѣ, пра́здника. И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь пра́здника, є҆ди́ножды. И҆ є҆катері́ны є҆ди́ножды. Сла́ва, меркꙋ́рїа: И҆ ны́нѣ, пра́здника. И҆ ѻ҆бы̑чныѧ каѳі̑смы. и҆ сѣда́льны пра́здника. Канѡ́нъ пра́здника со і҆рмосо́мъ на ѕ҃: И҆ ст҃ы́хъ на и҃: Є҆катері́ны, гла́съ и҃: Меркꙋ́рїа, гла́съ то́йже. По г҃-й пѣ́сни, конда́къ и҆ і҆́косъ пра́здника:</p>
<p>Пото́мъ конда́къ меркꙋ́рїа, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Во бране́хъ непобѣди́маго во́ина, и҆ въ бѣда́хъ непосты́дна <anchor type="folio" number="138" label="рл҃и"/> застꙋ́пника, пѣ́сньми меркꙋ́рїа ᲂу҆блажи́мъ, сла́вѧще: пра́зднꙋющыѧ бо па́мѧть є҆гѡ̀ ве́селѡ, ѿ бѣ́дъ и҆збавлѧ́етъ и҆ скорбе́й.</p>
<p>И҆ сѣда́ленъ є҆катері́ны, гла́съ д҃. Сла́ва, меркꙋ́рїа, гла́съ то́йже: И҆ ны́нѣ, пра́здника, гла́съ то́йже. По ѕ҃-й пѣ́сни,</p>
<p>Конда́къ є҆катері́ны, гла́съ в҃. Подо́бенъ: Вы́шнихъ и҆щѧ̀:</p>
<p>Ли́къ чⷭ҇тны́й бж҃е́ственнѣ мч҃нколю́бцы воздви́гните ны́нѣ, почита́юще всемꙋ́дрꙋю є҆катері́нꙋ: сїѧ́ бо въ три́знищи хрⷭ҇та̀ проповѣ́да, и҆ ѕмі́ѧ попра̀, ри́торѡвъ ра́зꙋмы ᲂу҆кроти́вши.</p>
<p>И҆ і҆́косъ. По ѳ҃-й пѣ́сни, свѣти́ленъ ст҃ы́хъ. Сла́ва, и҆ ны́нѣ, пра́здника. На хвали́техъ стїхи̑ры, гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ в҃: Житїѐ невеще́ственно: И҆ ны́нѣ: Дне́сь собо́ри: На стїхо́внѣ стїхи̑ры, гла́съ в҃. Подо́бенъ: До́ме є҆ѵфра́ѳовъ: Сла́ва, и҆ ны́нѣ, гла́съ и҆ подо́бенъ то́йже: Двє́ри нбⷭ҇ныѧ: и҆ ѿпꙋ́стъ. На лїтꙋргі́и, бл҃жє́нна пра́здника, пѣ́снь з҃-ѧ и҆ и҃-ѧ, на д҃: И҆ ст҃ы́ѧ, пѣ́снь ѕ҃-ѧ. Прокі́менъ, гла́съ д҃: Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ бл҃гослови́те бг҃а гдⷭ҇а: А҆по́столъ ко є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ а҃: Воззва́ша првⷣнїи и҆ гдⷭ҇ь ᲂу҆слы́ша и҆̀хъ. Є҆ѵⷢ҇лїе лꙋкѝ, зача́ло р҃ѕ: Возложа́тъ на вы̀ рꙋ́ки своѧ̑: Прича́стенъ: Ра́дꙋйтесѧ првⷣнїи:</p>
<p>🕃 Въ то́йже де́нь ст҃а́гѡ мч҃нка <wide>меркꙋ́рїа</wide> смоле́нскагѡ.</p>
<p>Соверша́етсѧ собо́ръ є҆гѡ̀ во хра́мѣ є҆гѡ̀.</p>
<p>Тропа́рь, гла́съ д҃: Мч҃нкъ тво́й гдⷭ҇и: септе́мврїа во в҃-й де́нь.</p>
<p>Конда́къ, гла́съ то́йже:</p>
<p>Ꙗ҆ви́сѧ во бране́хъ непобѣди́мь во́инъ, ѿ ри́млѧнъ ро́домъ, сыновство̀ и҆мѣ̀ гра́да смоле́нска: ꙗ҆́кѡ бо си́хъ ра́ди нарече́сѧ, <anchor type="folio" number="138" label="рл҃и"/> ꙗ҆́кѡ ѿ бцⷣы стра́жъ крѣ́покъ посла́сѧ гра́дꙋ, пѣ́сньми меркꙋ́рїа ᲂу҆бл҃жи́мъ, пра́зднꙋюще ве́селѡ па́мѧть є҆гѡ̀, ꙗ҆́кѡ да и҆зба́витъ гра́дъ на́шъ ѿ бѣды̀ ра̑тникъ.</p>
<p>к҃є. И҆́же во ст҃ы́хъ ѻ҆тє́цъ на́шихъ и҆ сщ҃енномч҃нкѡвъ, <wide>кли́мента</wide> па́пы ри́мскагѡ и҆ <wide>петра̀</wide> а҆леѯандрі́йскагѡ.</p>
<p>Въ се́й де́нь ѿдае́тсѧ пра́здникъ вхо́да прест҃ы́ѧ бцⷣы.</p>
<p>На Гдⷭ҇и воззва́хъ, стїхи̑ры пра́здника г҃: гла́съ а҃. Подо́бенъ: Ѽ ди́внагѡ чꙋдесѐ! Поє́мыѧ на са́мый пра́здникъ. И҆ кли́мента г҃, гла́съ в҃: Подо́бенъ: Є҆гда̀ ѿ дре́ва: Сла́ва, и҆ ны́нѣ, пра́здника, гла́съ и҃: По ржⷭ҇твѣ̀ твое́мъ: На стїхо́внѣ стїхи̑ры пра́здника, гла́съ є҃. Подо́бенъ: Ра́дꙋйсѧ: Ра́дꙋетсѧ нб҃о и҆ землѧ̀: Съ припѣ́вы и҆́хъ. Сла́ва, и҆ ны́нѣ, пра́здника, гла́съ ѕ҃: Дне́сь собо́ри вѣ́рныхъ: Тропа́рь ст҃ы́хъ, гла́съ д҃: Бж҃е ѻ҆тє́цъ на́шихъ: сегѡ̀ мѣ́сѧца въ к҃-й де́нь. Сла́ва, и҆ ны́нѣ, пра́здника. И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь пра́здника, два́жды. Сла́ва, ст҃ы́хъ: И҆ ны́нѣ, пра́здника: И҆ ѻ҆бы̑чныѧ каѳі̑смы. Сѣда́льны пра́здника. И҆ чте́нїе. Канѡ́нъ пра́здника є҆ди́нъ, со і҆рмосо́мъ на ѕ҃: И҆ ст҃ы́хъ два̀, на и҃. Кли́мента, гла́съ и҃. Петра̀, гла́съ то́йже. Катава́сїа: Хрⷭ҇то́съ ражда́етсѧ: По г҃-й пѣ́сни,</p>
<p>Конда́къ кли́мента и҆ петра̀, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Цр҃кве недви́жимїи и҆ бж҃е́ственнїи пѵ́ргове, бл҃гоче́стїѧ бж҃е́ственнїи столпѝ, вои́стиннꙋ крѣ́пцыи, кли́менте съ петро́мъ всехва́льнїи, ва́шими мл҃твами соблюди́те всѧ̑.</p>
<p><anchor type="folio" number="139" label="рл҃ѳ"/>И҆ сѣда́ленъ кли́мента, гла́съ д҃. Сла́ва, петра̀, гла́съ и҃. И҆ ны́нѣ, пра́здника, гла́съ д҃. По ѕ҃-й пѣ́сни, конда́къ пра́здника, и҆ і҆́косъ. На ѳ҃-й пѣ́сни, Чⷭ҇тнѣ́йшꙋю, не пое́мъ, но пое́мъ припѣ́въ пра́здника, ꙗ҆́кѡ предписа́сѧ. Ст҃ы̑мъ же припѣва́емъ стїхѝ пѣ́сней: въ коне́цъ же ѳ҃-й пѣ́сни, пое́тъ а҃-й ли́къ припѣ́въ пра́здника, та́же катава́сїа пра́здника: Та́инство стра́нное ви́жꙋ: И҆ покло́нъ. Свѣти́ленъ ст҃ы́хъ. Сла́ва, и҆ ны́нѣ, пра́здника. На хвали́техъ стїхи̑ры на ѕ҃, пра́здника г҃, гла́съ а҃. Подо́бенъ: Нбⷭ҇ныхъ чинѡ́въ: Свѣщенѡ́сицы дѣ̑вы: И҆ ст҃а́гѡ петра̀ г҃, гла́съ и҆ подо́бенъ то́йже: Пресꙋ́щныѧ трⷪ҇цы: Сла́ва, гла́съ д҃: Рꙋко́ю бж҃їею: И҆ ны́нѣ, пра́здника, гла́съ в҃: Дне́сь во хра́мъ: Славосло́вїе вели́кое. По трист҃о́мъ, тропа́рь ст҃ы́хъ. Сла́ва, и҆ ны́нѣ, пра́здника. Є҆ктєнїѝ: И҆ ѿпꙋ́стъ. И҆ ча́съ а҃. На пе́рвомъ часѣ̀ тропа́рь пра́здника: Сла́ва, ст҃ы́хъ: И҆ ны́нѣ, бг҃оро́диченъ. По трист҃о́мъ конда́къ пра́здника, непремѣ́ннѡ. На лїтꙋргі́и, бл҃жє́нна пра́здника ѻ҆бою̀ канѡ́нѡвъ, пѣ́снь ѳ҃-ѧ на и҃. По вхо́дѣ тропа́рь пра́здника: И҆ ст҃ы́хъ. Сла́ва, конда́къ ст҃ы́хъ: И҆ ны́нѣ, пра́здника. Прокі́менъ, пѣ́снь бцⷣы, гла́съ г҃: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀ своеѧ̀: Ст҃ы́хъ прокі́менъ, гла́съ з҃: Чⷭ҇тна̀ пред̾ гдⷭ҇емъ: А҆по́столъ пра́здника, ко є҆вре́ємъ, зача́ло т҃к: И҆мѣ́ѧше пе́рваѧ ски́нїа: И҆ ст҃ы́хъ къ фїлїпписі́ємъ, зача́ло см҃ѕ: На́ше житїѐ на нб҃сѣ́хъ є҆́сть: А҆ллилꙋ́їа, гла́съ и҃: Слы́ши дщѝ и҆ ви́ждь: Є҆ѵⷢ҇лїе пра́здника, лꙋкѝ, зача́ло н҃д: Вни́де і҆и҃съ въ ве́сь нѣ́кꙋю: И҆ ст҃ы́хъ, матѳе́а, зача́ло а҃і: Вы̀ є҆стѐ свѣ́тъ мі́ра: Прича́стенъ: Ча́шꙋ сп҃се́нїѧ: И҆ ст҃ы́хъ, Въ па́мѧть: И҆ ѿдае́тсѧ пра́здникъ вхо́да прест҃ы́ѧ бцⷣы.</p>
<p><anchor type="folio" number="139v" label="рл҃ѳ ѡ҆б."/><red>🕅</red> Подоба́етъ вѣ́дати, ꙗ҆́кѡ а҆́ще слꙋчи́тсѧ ѿда́нїе пра́здника вхо́да прест҃ы́ѧ бцⷣы въ недѣ́лю, ѡ҆ставлѧ́етсѧ возслѣ́дованїе ст҃а́гѡ петра̀, и҆ пое́тсѧ, є҆гда̀ хо́щетъ є҆кклисїа́рхъ. Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. На вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны г҃: И҆ а҆нато́лїевъ а҃: И҆ пра́здника г҃, гла́съ а҃: Дне́сь вѣ́рнїи: И҆ кли́мента г҃. Сла́ва, пра́здника, гла́съ и҃: По ржⷭ҇твѣ̀ твое́мъ: И҆ ны́нѣ, бг҃оро́диченъ а҃, настоѧ́щагѡ гла́са. Вхо́дъ. Прокі́менъ днѐ. На лїті́и стїхи̑ры пра́здника: Сла́ва, и҆ ны́нѣ, пра́здника. На стїхо́внѣ стїхи̑ры воскрⷭ҇ны гла́са. Сла́ва, и҆ ны́нѣ, пра́здника. На бл҃гослове́нїи хлѣ́бѡвъ, тропа́рь: Бцⷣе дв҃о: три́жды. И҆ чте́нїе въ посла́нїихъ а҆пⷭ҇льскихъ. А҆ и҆дѣ́же всено́щное не быва́етъ, глаго́лемъ тропа́рь воскрⷭ҇нъ.</p>
<p>Сла́ва, тропа́рь кли́мента, гла́съ д҃:</p>
<p>И҆́же ѿ бг҃а чꙋдодѣ́йствы пресла́внѡ ᲂу҆дивлѧ́ѧ вселе́нныѧ концы̀ мі́ра, сщ҃е́нный страда́льче: па́че є҆стества̀ мо́рю, соста́вы вода́мъ содѣва́еши раздѣле́нїе, въ чⷭ҇тнѣ́й па́мѧти твое́й, всегда̀ притека́ющымъ ᲂу҆се́рднѡ въ бг҃озда́ннꙋю тѝ цр҃ковь, чꙋдє́снымъ твои̑мъ моще́мъ: и҆ по всенаро́дномъ хожде́нїи, мо́ре во є҆ди́но тече́нїе чꙋдодѣ́тельнѣ твори́ши, кли́менте преди́вный, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>И҆ ны́нѣ, пра́здника. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, кли́мента: И҆ ны́нѣ, пра́здника. По каѳі́смахъ, сѣда́льны воскрⷭ҇ны, съ бг҃оро́дичны и҆́хъ. И҆ чте́нїе. И҆ полѷеле́й. Та́же тропарѝ: А҆́гг҃льскїй собо́ръ: Ѵ҆пакоѝ гла́са. И҆ про́чее воскрⷭ҇но. Канѡ́нъ воскрⷭ҇нъ со і҆рмосо́мъ на д҃: И҆ бцⷣы на два̀: И҆ пра́здника а҃-гѡ гла́са, на д҃: И҆ кли́мента на д҃. Катава́сїа, хрⷭ҇то́съ ражда́етсѧ: По г҃-й пѣ́сни, конда́къ и҆ і҆́косъ пра́здника.</p>
<p><anchor type="folio" number="140" label="р҃м"/>Та́же конда́къ кли́мента, гла́съ в҃. Подо́бенъ: Твє́рдыѧ:</p>
<p>Бж҃е́ственнагѡ вїногра́да сщ҃енноѡдѣ́ѧнна всѣ̑мъ лоза̀ ꙗ҆ви́сѧ, ка́плющи сла́дость премꙋ́дрости, мл҃твами твои́ми всече́стне. да тебѣ̀ и҆стка́нꙋ ꙗ҆́кѡ багрѧни́цꙋ, пѣ́снь мы́сленнꙋю принесе́мъ, кли́менте свѧ́те: сп҃сѝ рабы̑ твоѧ̑.</p>
<p>И҆ сѣда́ленъ є҆гѡ̀. Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ воскрⷭ҇нъ. На ѳ҃-й пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, ст҃а́гѡ: И҆ ны́нѣ, пра́здника. На хвали́техъ стїхи̑ры воскрⷭ҇ны, д҃, И҆ пра́здника со Сла́внымъ, д҃, съ припѣ́вы пра́здничными. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: Славосло́вїе вели́кое. Тропа́рь воскрⷭ҇нъ то́чїю, є҆ктєнїѝ, и҆ ѿпꙋ́стъ, и҆ ча́съ а҃-й. На часѣ́хъ, тропа́рь воскрⷭ҇нъ, и҆ пра́здника: и҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ пра́здника, и҆ воскрⷭ҇нъ, глаго́лемъ премѣнѧ́юще. На лїтꙋргі́и, бл҃жє́нна гла́са, на ѕ҃: И҆ пра́здника, пѣ́снь ѳ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника, и҆ ст҃а́гѡ. Конда́къ воскрⷭ҇нъ. Сла́ва, кли́мента: И҆ ны́нѣ, пра́здника. Прокі́менъ гла́са и҆ пра́здника. А҆по́столъ, А҆ллилꙋ́їа, є҆ѵⷢ҇лїе воскрⷭ҇ное, и҆ пра́здника. Прича́стенъ: Хвали́те гдⷭ҇а съ нб҃съ: Дрꙋгі́й, Ча́шꙋ сп҃се́нїѧ:</p>
<p>к҃ѕ. Прпⷣбнагѡ ѻ҆тца̀ на́шегѡ <wide>а҆лѵ́пїа</wide> сто́лпника:</p>
<p>А҆ллилꙋ́їа, и҆лѝ тропа́рь. Стїхи̑ры ѻ҆ктѡ́иха, и҆лѝ бцⷣы г҃: И҆ ст҃а́гѡ г҃, гла́съ а҃. Подо́бенъ: Всехва́льнїи мч҃нцы: На стїхо́внѣ ѻ҆ктѡ́иха.</p>
<p>Тропа́рь, гла́съ а҃:</p>
<p>Терпѣ́нїѧ сто́лпъ бы́лъ є҆сѝ, ревнова́вый пра́ѻтцємъ, прпⷣбне, і҆́ѡвꙋ во страсте́хъ, і҆ѡ́сифꙋ во и҆скꙋше́нїихъ, и҆ безпло́тныхъ <anchor type="folio" number="140v" label="р҃м ѡ҆б."/> жи́тельствꙋ сы́й въ тѣлесѝ, а҆лѵ́пїе ѻ҆́тче на́шъ, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>На ᲂу҆́трени, ѻ҆бы̑чныѧ каѳі̑смы: И҆ сѣда́льны ѻ҆ктѡ́иха: И҆ чтє́нїѧ. Ѻ҆́ба канѡ́на ѻ҆ктѡ́иха: И҆ ст҃а́гѡ на д҃, гла́съ є҃. По г҃-й пѣ́сни, сѣда́ленъ, гла́съ д҃. По ѕ҃-й пѣ́сни,</p>
<p>Конда́къ, гла́съ и҃. Подо́бенъ: Ꙗ҆́кѡ нача́тки:</p>
<p>Ꙗ҆́кѡ добродѣ́телей винꙋ̀, и҆ по́стникѡвъ ᲂу҆добре́нїе, цр҃ковь сла́витъ тѧ̀ дне́сь, и҆ воспѣва́етъ, а҆лѵ́пїе, мл҃твами твои́ми пода́ждь чтꙋ́щымъ любо́вїю до́блєсти твоѧ̑ и҆ борє́нїѧ, лю́тыхъ прегрѣше́нїй и҆збавле́нїе, ꙗ҆́кѡ тезоимени́тый.</p>
<p>И҆ і҆́косъ. По ѳ҃-й пѣ́сни, свѣти́ленъ: и҆ на стїхо́внѣ ѻ҆ктѡ́иха.</p>
<p>Въ то́йже де́нь пра́зднꙋемъ ѡ҆сщ҃е́нїю це́ркви ст҃а́гѡ великомч҃нка <wide>геѡ́ргїа</wide>, ꙗ҆́же въ кі́евѣ ᲂу҆ златы́хъ вра́тъ.</p>
<p>Слꙋ́жба є҆гѡ̀ пое́тсѧ, и҆дѣ́же хра́мъ є҆гѡ̀.</p>
<p>Тропа́рь, гла́съ д҃:</p>
<p>Дне́сь бл҃жа́тъ тѧ̀ мі́ра концы̀ бж҃е́ственныхъ чꙋде́съ и҆спо́лншесѧ, и҆ землѧ̀ ра́дꙋетсѧ напи́вшисѧ кро́ве твоеѧ̀: хрⷭ҇тоимени́тїи же лю́дїе гра́да кі́ева, ѡ҆сщ҃е́нїемъ бж҃е́ственнагѡ хра́ма твоегѡ̀, ра́достїю возвесели́шасѧ, стрⷭ҇тоте́рпче геѡ́ргїе, сосꙋ́де и҆збра́нный ст҃а́гѡ дх҃а, ᲂу҆го́дниче хрⷭ҇то́въ. є҆го́же молѝ, съ вѣ́рою и҆ мольбо́ю приходѧ́щымъ во ст҃ы́й тво́й хра́мъ, да́ти ѡ҆чище́нїе грѣхѡ́въ, ᲂу҆мири́ти мі́ръ, и҆ сп҃стѝ дꙋ́шы на́шѧ.</p>
<p>Конда́къ, гла́съ в҃. Подо́бенъ: Твє́рдыѧ:</p>
<p>Бж҃е́ственнаго и҆ вѣнцено́снаго великомч҃нка хрⷭ҇то́ва геѡ́ргїа, на врагѝ побѣ́дꙋ взе́мшаго ѡ҆долѣ́нїѧ, соше́дшесѧ вѣ́рою во ѡ҆сщ҃е́нный хра́мъ восхва́лимъ, є҆го́же бл҃говолѝ бг҃ъ созда́ти во и҆́мѧ є҆гѡ̀, є҆ди́нъ во ст҃ы́хъ почива́ѧй.</p>
<p><anchor type="folio" number="141" label="рм҃а"/>Въ то́йже де́нь преставле́нїе ст҃и́телѧ <wide>і҆нноке́нтїа</wide>, пе́рвагѡ є҆пⷭ҇кпа і҆ркꙋ́тскагѡ, чꙋдотво́рца.</p>
<p>Соверша́етсѧ собо́ръ, и҆дѣ́же хра́мъ є҆гѡ̀.</p>
<p>Тропа́рь, гла́съ г҃:</p>
<p>Свѣти́льниче цр҃кве пресвѣ́тлый, ѡ҆зари́вый лꙋча́ми добро́тъ твои́хъ странꙋ̀ сїю̀, и҆ и҆сцѣле́ньми мно́гими притека́ющихъ къ ра́цѣ твое́й съ вѣ́рою бг҃а просла́вивый, мо́лимъ тѧ̀, ст҃и́телю ѻ҆́тче і҆нноке́нтїе, ѡ҆гражда́й мл҃твами твои́ми гра́дъ се́й ѿ всѣ́хъ бѣ́дъ и҆ печа́ли.</p>
<p>Конда́къ, гла́съ д҃:</p>
<p>Непоро́чности соиме́ннаго па́стырѧ, проповѣ́дника вѣ́ры въ ꙗ҆зы́цѣхъ монго́льскихъ, сла́вꙋ и҆ ᲂу҆краше́нїе і҆ркꙋ́тскїѧ па́ствы, любо́вїю восхва́лимъ всѝ вѣ́рнїи: то́й бо є҆́сть храни́тель страны̀ сеѧ̀ и҆ мл҃твенникъ ѡ҆ дꙋша́хъ на́шихъ.</p>
<p>к҃з. 🕃 Ст҃а́гѡ мч҃нка <wide>і҆а́кѡва</wide> пе́рсѧнина: И҆ прпⷣбнагѡ ѻ҆тца̀ на́шегѡ <wide>палла́дїа</wide>.</p>
<p>Слꙋ́жба є҆гѡ̀ пое́тсѧ на повече́рїи.</p>
<p>Стїхи̑ры мч҃нка на ѕ҃, гла́съ в҃. Подо́бенъ: Є҆гда̀ ѿ дре́ва: Сла́ва, гла́съ є҃: Оу҆диви́лъ є҆сѝ, ѽ і҆а́кѡве: На стїхо́внѣ ѻ҆ктѡ́иха. Сла́ва, гла́съ и҃: Вѣ́рнѡ соше́дшесѧ: Тропа́рь, гла́съ д҃: Мч҃нкъ тво́й гдⷭ҇и: септе́мврїа во в҃-й де́нь.</p>
<p>И҆лѝ се́й, гла́съ то́йже:</p>
<p>Мꙋче́нїи странноꙋжа́сными, и҆ до́блестїю терпѣ́нїѧ всѣ́хъ преꙋдиви́лъ є҆сѝ, многострада́льне: над̾ ко́имждо соста́вомъ ᲂу҆десѝ рѣ́занїѧ, бл҃года́рны мольбы̑ преди́внѣ и҆зре́клъ є҆сѝ гдⷭ҇ꙋ. тѣ́мъ во страда́нїи твое́мъ вѣне́цъ прїе́мъ, къ прⷭ҇то́лꙋ возше́лъ є҆сѝ нбⷭ҇нагѡ цр҃ѧ̀ хрⷭ҇та̀ бг҃а, і҆а́кѡве: того̀ молѝ сп҃стѝ дꙋ́шы на́шѧ.</p>
<p><anchor type="folio" number="141v" label="рм҃а ѡ҆б."/>На ᲂу҆́трени ѻ҆́ба канѡ́на ѻ҆ктѡ́иха: И҆ ст҃а́гѡ на ѕ҃, гла́съ в҃. По г҃-й пѣ́сни, сѣда́ленъ, гла́съ и҃, два́жды. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Оу҆вѣ́ривсѧ до́брою сꙋпрꙋ́жницею терпѣливодꙋ́шне, и҆ стра́шнагѡ сꙋди́ща ᲂу҆боѧ́всѧ, пе́рсское повелѣ́нїе и҆ стра́хъ, і҆а́кѡве, поплева́лъ є҆сѝ, и҆ ꙗ҆ви́лсѧ є҆сѝ мч҃нкъ честны́й, тѣ́ломъ ꙗ҆́кѡ розга̀ рѣ́жемь.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха. Сла́ва, мч҃нка. На стїхо́внѣ ѻ҆ктѡ́иха. Сла́ва, мч҃нка, гла́съ в҃: Терпѧ̀ во страда́нїихъ: На лїтꙋргі́и, прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: А҆по́столъ къ є҆фесе́ємъ, зача́ло сл҃г. А҆ллилꙋ́їа: Мнѡ́ги скѡ́рби првⷣнымъ: Є҆ѵⷢ҇лїе і҆ѡа́нна, зача́ло н҃. Прича́стенъ: Въ па́мѧть вѣ́чнꙋю:</p>
<p><red>🕂</red> Въ то́йже де́нь <wide>зна́менїе</wide> прест҃ы́ѧ бцⷣы, бы́вшее въ вели́комъ новѣ̀ гра́дѣ.</p>
<p>А҆́ще хра́мъ прест҃ы́ѧ бцⷣы зна́менїѧ, и҆ пое́тсѧ слꙋ́жба зна́менїѧ во все́мъ подо́бнѣ, ꙗ҆́коже септе́мврїа въ и҃-й де́нь. Кромѣ́ же хра́ма пое́тсѧ слꙋ́жба зна́менїѧ, со і҆а́кѡвомъ пе́рсѧниномъ си́це: На ма́лѣй вече́рни, На Гдⷭ҇и воззва́хъ, стїхи̑ры на д҃, гла́съ а҃. Подо́бенъ: Нбⷭ҇ныхъ чинѡ́въ: Сла́ва, и҆ ны́нѣ, гла́съ то́йже. На стїхо́внѣ стїхи̑ры, гла́съ в҃: Подо́бенъ: До́ме є҆ѵфра́ѳовъ: съ припѣ́вы и҆́хъ. Сла́ва, и҆ ны́нѣ: гла́съ а҃, и҆ про́чее ѻ҆бы́чно, и҆ ѿпꙋ́стъ. На вели́цѣй вече́рни, Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃: бцⷣы д҃: гла́съ и҃. самогла́сны: Го́рдостїю за́висти: и҆ мч҃нка д҃: гла́съ в҃. Подо́бенъ: Є҆гда̀ ѿ дре́ва: Мі́ра кра̑снаѧ ѡ҆ста́вль: Сла́ва, мч҃нка, гла́съ є҃: Ди́венъ бы́лъ є҆сѝ, і҆а́кѡве: И҆ ны́нѣ, бцⷣы, гла́съ ѕ҃: Весели́тесѧ, лю́дїе: Вхо́дъ. Прокі́менъ <anchor type="folio" number="142" label="рм҃в"/> днѐ. Чтє́нїѧ бцⷣы г҃. На лїті́и стїхи̑ры, гла́съ ѕ҃: Ро́ги грѣ́шныхъ сотро́шасѧ: Сла́ва, и҆ ны́нѣ, гла́съ то́йже: Се́й де́нь и҆збавле́нїѧ на́шегѡ наста̀: На стїхо́внѣ стїхи̑ры, гла́съ а҃, самогла́сны: Ꙗ҆́коже дре́вле во і҆ерⷭ҇ли́мѣ: съ припѣ́вы и҆́хъ. Сті́хъ а҃: Воскрⷭ҇нѝ гдⷭ҇и въ поко́й тво́й: Сті́хъ в҃: Клѧ́тсѧ гдⷭ҇ь дв҃дꙋ и҆́стиною: Сла́ва, мч҃нка, гла́съ и҃: Вѣ́рнѡ соше́дшесѧ дне́сь: И҆ ны́нѣ, бцⷣы, гла́съ то́йже: Мнѧ́щесѧ непокори́вїи: По Ны́нѣ ѿпꙋща́еши: Тропа́рь мч҃нка, гла́съ д҃.</p>
<p>Сла́ва, и҆ ны́нѣ, тропа́рь бцⷣы, гла́съ то́йже:</p>
<p>Ꙗ҆́кѡ неѡбори́мꙋю стѣ́нꙋ, и҆ и҆сто́чникъ чꙋде́съ стѧжа́вше тѧ̀ рабѝ твоѝ, бцⷣе пречⷭ҇таѧ, сопроти́вныхъ ѡ҆полчє́нїѧ низлага́емъ. тѣ́мже мо́лимъ тѧ̀: ми́ръ гра́дꙋ твоемꙋ̀ да́рꙋй, и҆ дꙋша́мъ на́шымъ ве́лїю млⷭ҇ть.</p>
<p>И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь бцⷣы, два́жды. Сла́ва, мч҃нка: И҆ ны́нѣ, бцⷣы. И҆ ѻ҆бы̑чныѧ каѳі̑смы. По а҃-й и҆ по в҃-й каѳі́смѣ, и҆ по полѷеле́и, сѣда́льны бцⷣы, и҆ чте́нїе. Степє́нна а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Слы́ши дщѝ и҆ ви́ждь, и҆ приклонѝ ᲂу҆́хо твоѐ. Сті́хъ: Ѿры́гнꙋ се́рдце моѐ: Є҆ѵⷢ҇лїе лꙋкѝ, зача́ло д҃: Воста́вши мр҃їа́мъ: По н҃-мъ ѱалмѣ̀ стїхи́ра, гла́съ ѕ҃: Весели́тесѧ лю́дїе: пи́сана на Гдⷭ҇и воззва́хъ, Сла́ва. Канѡ́на два̀ бцⷣы, со і҆рмосо́мъ на и҃. Є҆ди́нъ, гла́съ ѕ҃: Дрꙋгі́й, гла́съ и҃: И҆ мч҃нка, на ѕ҃, гла́съ в҃. Катава́сїа: Хрⷭ҇то́съ ражда́етсѧ: По г҃-й пѣ́сни, конда́къ и҆ і҆́косъ мч҃нка. Сѣда́ленъ бцⷣы, гла́съ и҃. Сла́ва, ст҃а́гѡ, гла́съ то́йже: И҆ ны́нѣ, бцⷣы. По ѕ҃-й пѣ́сни,</p>
<p>Конда́къ бцⷣы, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Чⷭ҇тна́гѡ ѡ҆́браза твоегѡ̀ зна́менїе пра́зднꙋюще лю́дїе твоѝ, бг҃ороди́тельнице, и҆́мже ди́внꙋю побѣ́дꙋ на сопроти̑вныѧ гра́дꙋ <anchor type="folio" number="142v" label="рм҃в ѡ҆б."/> твоемꙋ̀ дарова́ла є҆сѝ. тѣ́мже тебѣ̀ вѣ́рою взыва́емъ. ра́дꙋйсѧ, дв҃о, хрⷭ҇тїа́нъ похвало̀.</p>
<p>И҆ і҆́косъ. и҆ чте́мъ про́логъ. По ѳ҃-й пѣ́сни, свѣти́ленъ бцⷣы. Сла́ва, мч҃нка: И҆ ны́нѣ, бцⷣы. На хвали́техъ стїхи̑ры на д҃: гла́съ ѕ҃, самогла́сны. Сла́ва, мч҃нка, гла́съ в҃: Терпѣ́въ во страда́нїи, мч҃нче: И҆ ны́нѣ, бцⷣы, гла́съ и҃: Мнѧ́щесѧ непокори́вїи: Славосло́вїе вели́кое. По трист҃о́мъ тропа́рь ст҃а́гѡ: Сла́ва, и҆ ны́нѣ, бцⷣы. є҆ктєнїѝ и҆ ѿпꙋ́стъ, и҆ ча́съ а҃. На а҃-мъ часѣ̀, тропа́рь бцⷣы. Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По трист҃о́мъ на всѣ́хъ часѣ́хъ конда́къ бцⷣы, непремѣ́ннѡ. И҆ соверше́нный ѿпꙋ́стъ. На лїтꙋргі́и, бл҃жє́нна бцⷣы, а҃-гѡ канѡ́на пѣ́снь г҃-ѧ, на д҃: в҃-гѡ канѡ́на пѣ́снь ѕ҃-ѧ, на д҃. Прокі́менъ, гла́съ г҃. Пѣ́снь бцⷣы: Вели́читъ дꙋша̀ моѧ̀ гдⷭ҇а: Сті́хъ: Ꙗ҆́кѡ призрѣ̀ на смире́нїе рабы̀ своеѧ̀: И҆ мч҃нкꙋ, прокі́менъ, гла́съ д҃: Ст҃ы̑мъ, и҆̀же сꙋ́ть на землѝ є҆гѡ̀: А҆по́столъ бцⷣы, ко є҆вре́ємъ, зача́ло т҃к: И҆мѣ́ѧше ᲂу҆́бѡ пе́рваѧ ски́нїа: и҆ мч҃нкꙋ а҆по́столъ ко є҆фесе́ємъ, зача́ло сл҃г. Возмога́йте ѡ҆ гдⷭ҇ѣ: А҆ллилꙋ́їа, гла́съ и҃: Слы́ши дщѝ и҆ ви́ждь: Сті́хъ: Лицꙋ̀ твоемꙋ̀ помо́лѧтсѧ бога́тїи лю́дстїи. И҆ мч҃нкꙋ, Сті́хъ: Мнѡ́ги скѡ́рби првⷣнымъ: Є҆ѵⷢ҇лїе бцⷣы, лꙋкѝ, зача́ло н҃д: Вни́де і҆и҃съ въ ве́сь нѣ́кꙋю: мч҃нка, є҆ѵⷢ҇лїе і҆ѡа́нна, зача́ло н҃: А҆́зъ є҆́смь лоза̀ и҆́стиннаѧ: Прича́стенъ бцⷣы: Ча́шꙋ сп҃се́нїѧ: Мч҃нка, Въ па́мѧть вѣ́чнꙋю:</p>
<p><red>🕅</red> Потре́бно є҆́сть вѣ́дати и҆ сїѐ, ꙗ҆́кѡ а҆́ще слꙋчи́тсѧ пра́здникъ прест҃ы́ѧ бцⷣы, чⷭ҇тна́гѡ є҆ѧ̀ зна́менїѧ: И҆ ст҃а́гѡ великомч҃нка і҆а́кѡва пе́рсскагѡ, въ недѣ́лю. На ма́лѣй вече́рни, на Гдⷭ҇и воззва́хъ, стїхи̑ры воскрⷭ҇ны гла́са, на д҃: Сла́ва, и҆ ны́нѣ, зна́менїѧ. На стїхо́внѣ <anchor type="folio" number="143" label="рм҃г"/> стїхи́ра воскрⷭ҇на є҆ди́на: и҆ зна́менїѧ стїхо́вна со стїхѝ є҆ѧ̀. Сла́ва, и҆ ны́нѣ, зна́менїѧ. Та́же, Ны́нѣ ѿпꙋща́еши: и҆ по трист҃о́мъ тропа́рь воскрⷭ҇нъ: Сла́ва, и҆ ны́нѣ, зна́менїѧ. Є҆ктенїа̀ ма́лаѧ: Поми́лꙋй на́съ бж҃е: и҆ ѿпꙋ́стъ. На вели́цѣй вече́рни, по ѻ҆бы́чномъ стїхосло́вїи на Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃: и҆ зна́менїѧ г҃: и҆ мч҃нка і҆а́кѡва г҃. Сла́ва, зна́менїѧ. И҆ ны́нѣ, бг҃оро́диченъ а҃-й гла́са. Чтє́нїѧ зна́менїѧ. На лїті́и стїхи̑ры зна́менїѧ: Сла́ва, мч҃нка: И҆ ны́нѣ, зна́менїѧ. На стїхо́внѣ стїхи̑ры воскрⷭ҇ны: Сла́ва, мч҃нка, И҆ ны́нѣ, зна́менїѧ. На бл҃гослове́нїи хлѣ́бѡвъ тропа́рь зна́менїѧ три́жды. А҆́ще нѣ́сть бдѣ́нїѧ, глаго́лемъ тропа́рь воскрⷭ҇нъ. Сла́ва, мч҃нка: И҆ ны́нѣ, зна́менїѧ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды. Сла́ва, мч҃нка: И҆ ны́нѣ, зна́менїѧ. По каѳі́смахъ, сѣда́льны воскрⷭ҇ны, съ бг҃оро́дичны и҆́хъ. Та́же полѷеле́й, и҆ велича́нїе пое́мъ: Досто́йно є҆́сть велича́ти тѧ̀ бцⷣе дв҃о, чⷭ҇тнѣ́йшꙋю херꙋві̑мъ, и҆ сла́внѣйшꙋю без̾ сравне́нїѧ серафі̑мъ. И҆лѝ: Пѣ́снь всѧ́кꙋ дх҃о́внꙋю принесе́мъ бцⷣѣ. ѱало́мъ и҆збра́нный: Помѧнѝ гдⷭ҇и дв҃да, и҆ всю̀ кро́тость є҆гѡ̀: И҆ тропарѝ: А҆́гг҃льскїй собо́ръ: и҆ сѣда́льны зна́менїѧ кꙋ́пнѡ всѧ̑ г҃. Степє́нна, и҆ прокі́менъ гла́са: Є҆ѵⷢ҇лїе воскрⷭ҇но: Та́же воскрⷭ҇нїе хрⷭ҇то́во: ѱало́мъ н҃. стїхи́ра воскрⷭ҇на. Канѡ́нъ воскрⷭ҇нъ, со і҆рмосо́мъ на д҃: зна́менїѧ є҆ди́нъ канѡ́нъ на ѕ҃: мч҃нка на д҃. Катава́сїа: Хрⷭ҇то́съ ражда́етсѧ: По г҃-й пѣ́сни, конда́къ зна́менїѧ и҆ мч҃нка, и҆ сѣда́ленъ мч҃нка. Сла́ва, и҆ ны́нѣ, зна́менїѧ. По ѕ҃-й пѣ́сни, конда́къ и҆ і҆́косъ воскрⷭ҇нъ. На ѳ҃-й пѣ́сни, пое́мъ чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, мч҃нка: И҆ ны́нѣ, зна́менїѧ. На хвали́техъ стїхи̑ры воскрⷭ҇ны д҃: и҆ зна́менїѧ со Сла́внымъ д҃, гла́съ ѕ҃. <anchor type="folio" number="143v" label="рм҃г ѡ҆б."/> самогла́сны со стїхѝ. Стїхи́ же глаго́лемъ: Воскреснѝ гдⷭ҇и въ поко́й тво́й: Клѧ́тсѧ гдⷭ҇ь дв҃дꙋ и҆́стиною, и҆ не ѿве́ржетсѧ є҆ѧ̀. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: Славосло́вїе вели́кое, и҆ по трист҃о́мъ тропа́рь воскрⷭ҇нъ то́чїю. є҆ктєнїѝ и҆ ѿпꙋ́стъ, та́же ча́съ а҃-й. На а҃-мъ часѣ̀, тропа́рь воскрⷭ҇нъ. Сла́ва, зна́менїѧ: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ зна́менїѧ: и҆ про́чее вослѣ́дованїе а҃-гѡ часа̀, и҆ ѿпꙋ́стъ. На г҃-мъ часѣ̀, тропа́рь воскрⷭ҇нъ: Сла́ва, мч҃нка: И҆ ны́нѣ, бг҃оро́диченъ часѡ́въ. Та́кожде и҆ на ѕ҃-мъ часѣ̀, и҆ на ѳ҃-мъ, глаго́лемъ тропа́рь зна́менїѧ, и҆ мч҃нка, премѣнѧ́юще: тропа́рь же воскрⷭ҇нъ глаго́лемъ непремѣ́ннѡ. По Ѻ҆́ч҃е на́шъ, конда́къ воскрⷭ҇нъ и҆ зна́менїѧ, глаго́лемъ премѣнѧ́юще. На лїтꙋргі́и, бл҃жє́нна гла́са на ѕ҃: и҆ бцⷣы пѣ́снь г҃-ѧ на д҃. По вхо́дѣ тропа́рь воскрⷭ҇нъ, и҆ зна́менїѧ, и҆ мч҃нка. Конда́къ воскрⷭ҇нъ. Сла́ва, мч҃нка: И҆ ны́нѣ, зна́менїѧ. Прокі́менъ, а҆по́столъ, А҆ллилꙋ́їа, є҆ѵⷢ҇лїе и҆ прича́стенъ, пре́жде воскрⷭ҇нъ, и҆ пото́мъ бцⷣы.</p>
<p>🕃 Въ то́йже де́нь и҆́же во ст҃ы́хъ ѻ҆тца̀ на́шегѡ <wide>і҆а́кѡва</wide> є҆пⷭ҇кпа, росто́вскагѡ чꙋдотво́рца.</p>
<p>Соверша́етсѧ собо́ръ є҆гѡ̀, и҆дѣ́же лежа́тъ мѡ́щи є҆гѡ̀.</p>
<p>Тропа́рь, гла́съ д҃:</p>
<p>И҆збра́нъ ѿ ю҆́ности бг҃ови бы́въ, ст҃и́телю і҆а́кѡве: сегѡ̀ ра́ди а҆рхїере́йства са́номъ почте́нъ, ᲂу҆па́слъ є҆сѝ лю́ди, ꙗ҆̀же тебѣ̀ бг҃омъ врꙋчє́нныѧ. тѣ́мже и҆ по преставле́нїи чꙋде́съ дарова̑нїѧ ѿ бг҃а прїѧ́лъ є҆сѝ, и҆сцѣлѧ́ти разли̑чныѧ недꙋ́ги: молѝ ѡ҆ на́съ соверша́ющихъ честнꙋ́ю па́мѧть твою̀. да тебѐ непреста́ннѡ велича́емъ.</p>
<p>Конда́къ, гла́съ и҃:</p>
<p>Ꙗ҆́кѡ а҆рхїере́євъ сопресто́льникъ, и҆ ст҃и́телємъ и҆зрѧ́дный побо́рникъ бы́лъ є҆сѝ, ст҃и́телю і҆а́кѡве, непреста́ннѡ сохранѧ́й ѻ҆те́чество <anchor type="folio" number="144" label="рм҃д"/> твоѐ, гра́дъ же и҆ лю́ди, тебѐ вѣ́рою почита́ющыѧ, и҆ честны̑мъ моще́мъ твои̑мъ покланѧ́ющыѧсѧ, да велегла́снѡ тебѣ̀ вопїе́мъ: ра́дꙋйсѧ і҆а́кѡве бг҃омꙋ́дре.</p>
<p>к҃и. 🕃 Ст҃а́гѡ прпⷣбномч҃нка <wide>стефа́на</wide> но́вагѡ: И҆ ст҃а́гѡ мч҃нка <wide>і҆рина́рха</wide>.</p>
<p>Стїхи̑ры прпⷣбнагѡ на ѕ҃, гла́съ ѕ҃. Подо́бенъ: Всю̀ ѿложи́вше: Сла́ва, гла́съ то́йже, самогла́сенъ: Ѿ младе́нства бг҃ꙋ: На стїхо́внѣ ѻ҆ктѡ́иха. Сла́ва, гла́съ и҃: Є҆́же по ѡ҆́бразꙋ: Тропа́рь, гла́съ д҃: По́стнически предподвиза́всѧ на горѣ̀: ѻ҆ктѡ́врїа въ з҃і де́нь. [зрѝ] Мч҃нка же і҆рина́рха слꙋ́жба пое́тсѧ на повече́рїи. На ᲂу҆́трени, ѻ҆́ба канѡ́на ѻ҆ктѡ́иха, без̾ мч҃нчнѡвъ: и҆ ст҃а́гѡ на ѕ҃, гла́съ ѕ҃. По г҃-й пѣ́сни,</p>
<p>Конда́къ, гла́съ и҃. Подо́бенъ: Взбра́нной:</p>
<p>Трⷪ҇цы рачи́телѧ, и҆ бж҃е́ственнаго стефа́на восхва́лимъ вѣ́рнѡ, пѣ́сньми празднолю́бцы ѿ се́рдца, ꙗ҆́кѡ почествова́вша начерта́нїе кра́сное влⷣки, и҆ ма́тере є҆гѡ̀: и҆ согла́снѡ ны́нѣ ѿ любвѐ возопїи́мъ є҆мꙋ̀, ра́дꙋющесѧ: ра́дꙋйсѧ, ѻ҆́тче присносла́вне.</p>
<p>Та́же сѣда́ленъ, гла́съ а҃, два́жды. По ѕ҃-й пѣ́сни,</p>
<p>Конда́къ, гла́съ г҃. Подо́бенъ: Дв҃а дне́сь:</p>
<p>И҆з̾ непло́дна, преподо́бне, ко́рене, возрастѐ вѣ́твь, первострада́льцꙋ тезоимени́те, мона́хѡвъ наста́вникъ вели́къ, ѻ҆́тче, ꙗ҆ви́лсѧ є҆сѝ, и҆ ꙗ҆́рости не ᲂу҆боѧ́всѧ царѧ̀, не хотѧ́ща хрⷭ҇то́въ чествова́ти ѡ҆́бразъ: сегѡ̀ ра́ди сконча́всѧ. мꙋ́ченическїй вѣне́цъ прїѧ́лъ є҆сѝ, стефа́не.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха. Сла́ва, ст҃а́гѡ. На стїхо́внѣ ѻ҆ктѡ́иха. На лїтꙋргі́и, блажє́нна ѻ҆ктѡ́иха, на д҃, и҆ ст҃а́гѡ пѣ́снь г҃-ѧ, на д҃. Прокі́менъ, гла́съ и҃: Восхва́лѧтсѧ преподо́бнїи во сла́вѣ: Сті́хъ: <anchor type="folio" number="144v" label="рм҃д ѡ҆б."/> Воспо́йте гдⷭ҇еви пѣ́снь но́вꙋ: А҆по́столъ къ тїмоѳе́ю, зача́ло сч҃а: Не постыди́сѧ ᲂу҆́бѡ стрⷭ҇тїю гдⷭ҇а на́шегѡ і҆и҃са хрⷭ҇та̀: А҆ллилꙋ́їа, гла́съ и҃: Блаже́нъ мꙋ́жъ боѧ́йсѧ гдⷭ҇а: Сті́хъ: Си́льно на землѝ бꙋ́детъ: Є҆ѵⷢ҇лїе матѳе́а, зача́ло л҃з: Є҆гда̀ го́нѧтъ вы̀ во гра́дѣ се́мъ: Прича́стенъ: Въ па́мѧть вѣ́чнꙋю бꙋ́детъ пра́ведникъ:</p>
<p>к҃ѳ. Ст҃а́гѡ мꙋ́ченика <wide>парамо́на</wide>: И҆ ст҃а́гѡ мꙋ́ченика <wide>фїлꙋме́на</wide>: И҆ прпⷣбнагѡ <wide>а҆ка́кїа</wide>, и҆́же въ лѣ́ствицѣ свидѣ́тельствованнагѡ.</p>
<p>А҆ллилꙋ́їа, и҆лѝ тропа́рь. Стїхи̑ры ѻ҆ктѡ́иха г҃, и҆ мꙋ́ченика г҃, гла́съ д҃. Подо́бенъ: Зва́нный свы́ше: [зрѝ] Слꙋ́жба преподо́бнагѡ а҆ка́кїа пое́тсѧ на повече́рїи. На ᲂу҆́трени, ѻ҆́ба канѡ́на ѻ҆ктѡ́иха, и҆ ст҃а́гѡ на д҃, гла́съ д҃. По г҃-й пѣ́сни, сѣда́ленъ, гла́съ д҃. По ѕ҃-й пѣ́сни, мꙋ́чениченъ ѻ҆ктѡ́иха. По ѳ҃-й пѣ́сни, свѣти́ленъ, и҆ на стїхо́внѣ ѻ҆ктѡ́иха.</p>
<p>л҃. <red>🕂</red> Ст҃а́гѡ и҆ всехва́льнагѡ а҆пⷭ҇ла <wide>а҆ндре́а</wide> первозва́ннагѡ.</p>
<p>На вели́цѣй вече́рни, пое́мъ: Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ, пое́мъ стїхи̑ры на и҃, гла́съ д҃. Подо́бенъ: Зва́нный свы́ше: Сла́ва, гла́съ то́йже, самогла́сенъ: Ры́бъ лови́твꙋ: И҆ ны́нѣ, гла́съ то́йже: И҆са́їе ликꙋ́й: Вхо́дъ, прокі́менъ днѐ, и҆ чтє́нїѧ г҃: Втора́гѡ посла́нїѧ петро́ва, зача́ло н҃и, н҃ѳ и҆ ѯ҃а. На лїті́и стїхи́ра хра́ма и҆ а҆пⷭ҇ла, гла́съ а҃. Сла́ва гла́съ и҃: Проповѣ́дника вѣ́ры: И҆ ны́нѣ: Влⷣчце прїимѝ: На стїхо́внѣ стїхи̑ры, гла́съ є҃. Подо́бенъ: Ра́дꙋйсѧ: съ припѣ́вы. Сла́ва, гла́съ г҃: Скро́вника <anchor type="folio" number="145" label="рм҃є"/> петро́ва: И҆ ны́нѣ, гла́съ то́йже: І҆ѡ́сифе рцы̀ на́мъ: По трист҃о́мъ,</p>
<p>Тропа́рь, гла́съ д҃:</p>
<p>Ꙗ҆́кѡ а҆пⷭ҇лѡвъ первозва́нный, и҆ верхо́внагѡ сꙋ́щїй бра́тъ, влⷣцѣ всѣ́хъ, а҆ндре́е, моли́сѧ, ми́ръ вселе́ннѣй дарова́ти, и҆ дꙋша́мъ на́шымъ ве́лїю млⷭ҇ть.</p>
<p>Сла́ва, и҆ ны́нѣ: Є҆́же ѿ вѣ́ка ᲂу҆тае́ное: И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь а҆пⷭ҇ла два́жды. Сла́ва, и҆ ны́нѣ, бг҃оро́диченъ. По каѳі́смахъ сѣда́льны а҆пⷭ҇ла, съ бг҃оро́дичны и҆́хъ. И҆ чте́нїе. По полѷеле́и сѣда́ленъ, гла́съ є҃, два́жды. Сла́ва, и҆ ны́нѣ, бг҃оро́диченъ. Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀ зе́млю и҆зы́де вѣща́нїе и҆́хъ: Сті́хъ: Нб҃са̀ повѣ́даютъ сла́вꙋ бж҃їю: Всѧ́кое дыха́нїе: Є҆ѵⷢ҇лїе матѳе́а, зача́ло ѳ҃: Ходѧ̀ і҆и҃съ при мо́ри галїле́йстѣмъ: По н҃-мъ ѱалмѣ̀ стїхи́ра, гла́съ и҃: Проповѣ́дника вѣ́ры: пи́сана, Сла́ва, на лїті́и. Та́же, мл҃тва: Спасѝ бж҃е лю́ди твоѧ̑: Канѡ́нъ бцⷣы, со і҆рмосо́мъ на ѕ҃, гла́съ а҃: и҆ а҆по́стола два̀ канѡ́на на и҃, гла́съ а҃. Катава́сїа, хрⷭ҇то́съ ражда́етсѧ: По г҃-й пѣ́сни, сѣда́ленъ, гла́съ и҃. Подо́бенъ: Премꙋ́дрости: Сла́ва, и҆́нъ, гла́съ и҃ подо́бенъ то́йже. И҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ в҃: Въ мл҃твахъ:</p>
<p>Мꙋ́жества тезоимени́таго бг҃оглаго́льника, и҆ цр҃кве возслѣ́дователѧ верхо́внаго, петро́ва сро́дника восхва́лимъ: занѐ ꙗ҆́коже дре́вле семꙋ̀, и҆ ны́нѣ на́мъ воззва̀, прїиди́те, ѡ҆брѣто́хомъ жела́емаго.</p>
<p>И҆ і҆́косъ. По ѳ҃-й пѣ́сни, свѣти́ленъ а҆пⷭ҇ла. Сла́ва, и҆́нъ: И҆ ны́нѣ, бг҃оро́диченъ. На хвали́техъ стїхи̑ры на д҃, гла́съ а҃. Подо́бенъ: Нбⷭ҇ныхъ чинѡ́въ: Сла́ва, гла́съ и҃, самогла́сенъ: <anchor type="folio" number="145v" label="рм҃є ѡ҆б."/> Проповѣ́дника вѣ́ры: И҆ ны́нѣ, гла́съ то́йже: Воспрїимѝ, виѳлее́ме: Славосло́вїе вели́кое, и҆ тропа́рь а҆по́стола. Сла́ва, и҆ ны́нѣ: бг҃оро́диченъ воскре́сенъ. Є҆ктєнїѝ, и҆ ѿпꙋ́стъ, и҆ ча́съ а҃-й. На лїтꙋргі́и, бл҃жє́нна, ѿ канѡ́нѡвъ пѣ́снь г҃-ѧ и҆ ѕ҃-ѧ, на и҃. Прокі́менъ, гла́съ и҃: Во всю̀ зе́млю и҆зы́де вѣща́нїе и҆́хъ: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ къ корі́нѳѧнѡмъ, зача́ло рл҃а: Бг҃ъ ны̀ посла́нники: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и. Є҆ѵⷢ҇лїе і҆ѡа́нна, зача́ло д҃: Стоѧ́ше і҆ѡа́ннъ, и҆ ѿ ᲂу҆чени̑къ є҆гѡ̀ два̀: Прича́стенъ, Во всю̀ зе́млю:</p>
</document>
