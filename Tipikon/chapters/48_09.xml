<?xml version="1.0" encoding="utf-8"?>
<document lang="cu" xmlns="http://www.ponomar.net/culiturgical">
<p>[глⷡ҇а м҃и]</p>
<p>НАЧА́ЛО СЪ БГ҃ОМЪ СТ҃Ы́МЪ</p>
<p>мѣсѧцесло́ва, в҃і мѣ́сѧцєвъ.</p>
<p>Послѣ́дованїе цр҃ко́внагѡ ѱалмопѣ́нїѧ же и҆ сочине́нїѧ всегѡ̀ лѣ́та, начина́ющеесѧ ѿ мѣ́сѧца септе́мврїа, до мѣ́сѧца а҆́ѵгꙋста.</p>
<p>Мѣ́сѧцъ септе́мврїй и҆мѣ́ѧй дне́й л҃.</p>
<p>Де́нь и҆́мать часѡ́въ в҃і, и҆ но́щь в҃і.</p>
<p>а҃. <red>🕂</red> <wide>Нача́ло і҆нді́кта, си́рѣчь но́вагѡ лѣ́та.</wide> И҆ па́мѧть прпⷣбнагѡ ѻ҆тца̀ на́шегѡ <wide>сѷмеѡ́на</wide> сто́лпника, и҆ а҆рхїмандрі́та: И҆ ма́тере є҆гѡ̀ <wide>ма́рѳы</wide>: И҆ собо́ръ прест҃ы́ѧ бцⷣы, и҆́же въ мїасі́нѣхъ: И҆ ст҃а́гѡ мч҃нка <wide>а҆їѳала̀</wide>: И҆ ст҃ы́хъ мч҃нцъ четы́редесѧти же́нъ: И҆ ст҃а́гѡ <wide>а҆ммꙋ́на</wide> дїа́кона, и҆ ᲂу҆чи́телѧ и҆́хъ: И҆ ст҃ы́хъ мч҃нкъ, <wide>каллі́сты, є҆ѵо́да и҆ є҆рмоге́на</wide>, самобра́тныхъ: И҆ па́мѧть првⷣнагѡ <wide>і҆и҃сꙋ́са</wide> сы́на наѵи́на.</p>
<p>Ве́черъ, во свѣти́льничное, стїхологисꙋ́емъ: Бл҃же́нъ мꙋ́жъ, а҃ а҆нтїфѡ́нъ. А҆́ще же въ сꙋббѡ́тꙋ ве́чера, стїхологисꙋ́емъ всю̀ каѳі́смꙋ. На Гдⷭ҇и воззва́хъ, поста́вимъ стїхѡ́въ і҃: И҆ пое́мъ стїхи̑ры і҆нді́кта, г҃: Гла́съ а҃. Подо́бенъ: Нбⷭ҇ныхъ чинѡ́въ: Самосло́внагѡ и҆ бж҃е́ственнагѡ: И҆ прпⷣбнагѡ г҃: Гла́съ є҃. Подо́бенъ: Прпⷣбне ѻ҆́тче: И҆́ны стїхи̑ры самогла̑сны д҃, гла́съ в҃: Ѿ ко́рене бл҃га́гѡ: <anchor type="folio" number="52v" label="н҃в ѡ҆б."/> Сла́ва, гла́съ ѕ҃: Бж҃е́ственнаѧ бл҃года́ть: И҆ ны́нѣ, і҆нді́кта, гла́съ то́йже: И҆́же со дх҃омъ ст҃ы́мъ: И҆ быва́етъ вхо́дъ. Прокі́менъ днѐ. И҆ чтє́нїѧ г҃: а҃-е, Прⷪ҇ро́чества и҆са́їина: Дх҃ъ гдⷭ҇нь на мнѣ̀: в҃, Леѵі̑тъ: Глаго́ла гдⷭ҇ь сынѡ́мъ і҆и҃лєвымъ: г҃, ст҃а́гѡ, Премꙋ́дрости соломѡ́ни: Првⷣникъ а҆́ще пости́гнетъ: Посе́мъ є҆ктенїа̀. Та́же, Сподо́би гдⷭ҇и въ ве́черъ се́й: И҆ па́ки є҆ктенїа̀, И҆спо́лнимъ вече́рнюю мл҃твꙋ: И҆ возгла́съ. Та́же пое́мъ, На стїхо́внѣ, стїхи̑ры і҆нді́кта, гла́съ а҃, самогла́сны: Наста̀ вхо́дъ лѣ́та: съ припѣ́вы. Припѣ́въ а҃, Тебѣ̀ подоба́етъ пѣ́снь, бж҃е, въ сїѡ́нѣ: в҃, И҆спо́лнимсѧ во бл҃ги́хъ: г҃, Бл҃гослови́ши вѣне́цъ лѣ́та: Сла́ва, ст҃а́гѡ, гла́съ є҃: Прпⷣбне ѻ҆́тче: И҆ ны́нѣ, і҆нді́кта, гла́съ то́йже: Ты̀ цр҃ю̀ сы́й: Та́же, Ны́нѣ ѿпꙋща́еши: Трист҃о́е, и҆ Ѻ҆́ч҃е на́шъ.</p>
<p>Тропа́рь і҆нді́кта, гла́съ в҃:</p>
<p>Всеѧ̀ тва́ри содѣ́телю, времена̀ и҆ лѣ̑та во свое́й вла́сти положи́вый, бл҃гословѝ вѣне́цъ лѣ́та бл҃гости твоеѧ̀ гдⷭ҇и, сохранѧ́ѧ въ ми́рѣ <wide>і҆мпера́тора</wide> и҆ гра́дъ тво́й, мл҃твами бцⷣы, и҆ сп҃си́ ны.</p>
<p>Сла́ва, прпⷣбнагѡ, гла́съ а҃:</p>
<p>Терпѣ́нїѧ сто́лпъ бы́лъ є҆сѝ, ревнова́вый пра́ѻтцємъ прпⷣбне: і҆́ѡвꙋ во страсте́хъ, і҆ѡ́сифꙋ во и҆скꙋше́нїихъ, и҆ безпло́тныхъ жи́тельствꙋ, сы́й въ тѣлесѝ, сѷмеѡ́не ѻ҆́тче на́шъ, молѝ хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>И҆ ны́нѣ, бцⷣы, гла́съ то́йже:</p>
<p>Ра́дꙋйсѧ ѡ҆бра́дованнаѧ бцⷣе дв҃о, приста́нище и҆ предста́тельство ро́да человѣ́ческагѡ, и҆з̾ тебе́ бо воплоти́сѧ и҆зба́витель мі́ра: є҆ди́на бо є҆сѝ мт҃и и҆ дв҃а, приснобл҃гослове́ннаѧ и҆ препросла́вленнаѧ. молѝ хрⷭ҇та̀ бг҃а, ми́ръ дарова́ти все́й вселе́ннѣй.</p>
<p>Посе́мъ, І҆ере́й, Премꙋ́дрость. Ли́къ, Бл҃гословѝ. І҆ере́й, Сы́й бл҃гослове́нъ: И҆ ли́къ, Оу҆твердѝ бж҃е: И҆ прѡ́чаѧ <anchor type="folio" number="53" label="н҃г"/> и҆ ѿпꙋ́стъ. На ᲂу҆́трени, на Бг҃ъ гдⷭ҇ь, Тропа́рь і҆нді́кта, два́жды. Сла́ва, прпⷣбнагѡ: И҆ ны́нѣ, бцⷣы: Ра́дꙋйсѧ ѡ҆бра́дованнаѧ: И҆ ѻ҆бы̑чныѧ каѳі̑смы. По а҃-й каѳі́смѣ, Сѣда́ленъ і҆нді́кта, гла́съ д҃. Подо́бенъ: Оу҆диви́сѧ і҆ѡ́сифъ: Ꙗ҆́кѡ влⷣцѣ всѣ́хъ: Сла́ва, прпⷣбнагѡ, гла́съ и҃. Подо́бенъ: Премꙋ́дрости и҆ сло́ва: Крⷭ҇тъ гдⷭ҇нь взе́мъ мꙋ́дре: И҆ ны́нѣ, і҆нді́кта, Ꙗ҆́кѡ влⷣцѣ всѣ́хъ: И҆ чте́нїе.</p>
<p>[зрѝ]<footnote lang="cu">комм.</footnote> Ѿ дне́сь начина́етсѧ честѝ метафра́стъ логоѳе́та сѷмеѡ́на, и҆ маргарі́тъ златоꙋ́стовъ, и҆ толкова̑нїѧ посла́нїй ст҃а́гѡ а҆пⷭ҇ла па́ѵла.</p>
<p>По в҃-й каѳі́смѣ сѣда́ленъ прпⷣбнагѡ, гла́съ и҃. Подо́бенъ, Премꙋ́дрости: Воздержа́нїемъ и҆ трꙋды̀: Сла́ва, гла́съ д҃, подо́бенъ: Ско́рѡ предварѝ: Вошла̀ є҆сѝ въ по́двигъ мꙋче́нїѧ: И҆ ны́нѣ, бг҃оро́диченъ: Ско́рѡ прїимѝ, влⷣчце, мольбы̑ на́шѧ: И҆ чте́нїе. ѱало́мъ н҃. Та́же пое́мъ канѡ́ны, г҃: І҆нді́кта, гла́съ а҃, со і҆рмосо́мъ на ѕ҃. Кѵ́ръ і҆ѡа́нна, і҆рмо́съ по два́жды: Тропарѝ на д҃, и҆ ст҃ы́хъ же́нъ на д҃, гла́съ д҃: И҆ прпⷣбнагѡ сѷмеѡ́на на д҃, гла́съ и҃. Катава́сїа, Крⷭ҇тъ начерта́въ: [И҆ до ѿда́нїѧ воздви́женїѧ чⷭ҇тна́гѡ крⷭ҇та̀. По г҃-й пѣ́сни,</p>
<p>Конда́къ і҆нді́кта, гла́съ в҃:</p>
<p>Въ вы́шнихъ живы́й хрⷭ҇тѐ цр҃ю̀, всѣ́хъ ви́димыхъ и҆ неви́димыхъ тво́рче и҆ зижди́телю, и҆́же дни̑ и҆ нѡ́щи, времена̀ и҆ лѣ̑та сотвори́вый, бл҃гословѝ ны́нѣ вѣне́цъ лѣ́та, соблюдѝ и҆ сохранѝ въ ми́рѣ правосла́внаго <wide>і҆мпера́тора</wide> и҆ гра́дъ, и҆ лю́ди твоѧ̑, многомлⷭ҇тиве.</p>
<p>Та́же сѣда́ленъ і҆нді́кта, гла́съ и҃. Подо́бенъ, Премꙋ́дрости: И҆́же времена̀ плодонѡ́сна: Дрꙋгі́й сѣда́ленъ прпⷣбнагѡ, гла́съ и҃ подо́бенъ то́йже: Земна̑ѧ всѧ̑ ѡ҆ста́вивъ: Сла́ва, ст҃ы́хъ же́нъ, гла́съ а҃. Подо́бенъ: Гро́бъ тво́й: А҆́гницы словє́сныѧ: И҆ ны́нѣ, бг҃оро́диченъ, Наста́ви ны̀: По ѕ҃-й пѣ́сни, <anchor type="folio" number="53v" label="н҃г ѡ҆б."/></p>
<p>Конда́къ прпⷣбнагѡ, гла́съ в҃:</p>
<p>Вы́шнихъ и҆щѧ́й, вы̑шнимъ совокꙋплѧ́ѧйсѧ, и҆ колесни́цꙋ ѻ҆́гненнꙋю сто́лпъ содѣ́лавый: тѣ́мъ собесѣ́дникъ а҆́гг҃лѡмъ бы́лъ є҆сѝ прпⷣбне, съ ни́ми хрⷭ҇тꙋ̀ бг҃ꙋ молѧ́сѧ непреста́ннѡ ѡ҆ всѣ́хъ на́съ.</p>
<p>И҆ і҆́косъ. И҆ чте́мъ про́логъ. По ѳ҃-й пѣ́сни, Катава́сїа: Та́инъ є҆сѝ бцⷣе ра́й: И҆ дрꙋгі́й, Снѣ́дїю дре́ва: Свѣти́ленъ, і҆нді́кта: Подо́бенъ: Оу҆ч҃нкѡ́мъ: Бж҃е богѡ́въ и҆ гдⷭ҇и: Сла́ва, прпⷣбнагѡ. Подо́бенъ: то́йже: Ꙗ҆́коже свѣти́ло: И҆ ны́нѣ, і҆нді́кта. Подо́бенъ: то́йже, Содѣ́телю и҆ прави́телю: На хвали́техъ стїхи̑ры і҆нді́кта, на д҃, самогла́сны, гла́съ г҃: Превѣ́чное сло́во: Сла́ва, прпⷣбнагѡ, гла́съ в҃: Ѿ ко́рене бл҃га́гѡ: И҆ ны́нѣ, і҆нді́кта, гла́съ и҃: Неизрече́нною мꙋ́дростїю: Славосло́вїе вели́кое. По трист҃о́мъ тропа́рь і҆нді́кта: Сла́ва, ст҃а́гѡ: И҆ ны́нѣ, Ра́дꙋйсѧ ѡ҆бра́дованнаѧ: Є҆ктєнїѝ: И҆ ѿпꙋ́стъ. И҆ ча́съ а҃. На а҃-мъ часѣ̀ тропа́рь і҆нді́кта: Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По трист҃о́мъ конда́къ і҆нді́кта, и҆ ст҃а́гѡ, глаго́лемъ премѣнѧ́юще: и҆ прѡ́чаѧ, и҆ соверше́нный ѿпꙋ́стъ. На лїтꙋргі́и, бл҃жє́нна ѿ канѡ́на і҆нді́кта, пѣ́снь г҃-ѧ на д҃: И҆ прпⷣбнагѡ, пѣ́снь ѕ҃ на д҃. По вхо́дѣ тропа́рь пре́жде і҆нді́кта: И҆ бцⷣы: Ра́дꙋйсѧ ѡ҆бра́дованнаѧ: И҆ прпⷣбнагѡ: Сла́ва, конда́къ прпⷣбнагѡ: И҆ ны́нѣ, і҆нді́кта. [А҆́ще же хра́мъ бцⷣы, И҆ ны́нѣ, хра́ма бцⷣы: і҆нді́кта же конда́къ глаго́ли въ нача́лѣ.] Прокі́менъ і҆нді́кта, гла́съ г҃: Ве́лїй гдⷭ҇ь на́шъ, и҆ ве́лїѧ крѣ́пость є҆гѡ̀, и҆ ра́зꙋма є҆гѡ̀ нѣ́сть числа̀. Сті́хъ: Хвали́те гдⷭ҇а, ꙗ҆́кѡ бл҃гъ ѱало́мъ. И҆ прпⷣбнагѡ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. А҆пⷭ҇лъ къ тїмоѳе́ю, зача́ло сп҃в: Ча́до тїмоѳе́е, молю̀ пре́жде: И҆ прпⷣбнагѡ къ колосса́ємъ, зача́ло сн҃и: Бра́тїе, ѡ҆блецы́тесѧ ᲂу҆̀бо: А҆ллилꙋ́їа, гла́съ д҃: Тебѣ̀ по<anchor type="folio" number="54" label="н҃д"/>доба́етъ пѣ́снь, бж҃е, въ сїѡ́нѣ. Сті́хъ: Бл҃гослови́ши вѣне́цъ лѣ́та бл҃гости твоеѧ̀ гдⷭ҇и. И҆ прпⷣбнагѡ: Бл҃же́нъ мꙋ́жъ боѧ́йсѧ гдⷭ҇а, въ за́повѣдехъ є҆гѡ̀ восхо́щетъ ѕѣлѡ̀. Є҆ѵⷢ҇лїе лꙋкѝ, зача́ло г҃і: Во вре́мѧ ѻ҆́но, вни́де і҆и҃съ въ назаре́тъ, и҆дѣ́же бѣ̀ воспита́нъ: И҆ прпⷣбнагѡ: матѳе́а, зача́ло м҃г: Всѧ̑ мнѣ̀ прєдана̀ сꙋ́ть: Прича́стенъ: Бл҃гослови́ши вѣне́цъ лѣ́та бл҃гости твоеѧ̀ гдⷭ҇и. Дрꙋгі́й: Въ па́мѧть вѣ́чнꙋю: [зрѝ] Дневны́й же а҆пⷭ҇лъ и҆ є҆ѵⷢ҇лїе вычита́емъ напредѝ.</p>
<p><red>🕅</red> Подоба́етъ вѣ́дати. А҆́ще слꙋчи́тсѧ пе́рвый де́нь мѣ́сѧца септе́мврїа въ недѣ́лю, ѡ҆ставлѧ́етсѧ слꙋ́жба ст҃ы́хъ же́нъ, и҆ пое́тсѧ є҆гда̀ є҆кклисїа́рхъ разсꙋ́дитъ. Пое́тсѧ же воскре́сна слꙋ́жба со возслѣ́дованїемъ і҆нді́кта, и҆ прпⷣбнагѡ сѷмеѡ́на, си́це: На ма́лѣй вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. Тропа́рь воскрⷭ҇нъ: Сла́ва, и҆ ны́нѣ, бг҃оро́диченъ. На вели́цѣй вече́рни пое́мъ, Бл҃же́нъ мꙋ́жъ: каѳі́смꙋ всю̀. На Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ є҆ди́нъ, и҆ і҆нді́кта г҃, и҆ ст҃а́гѡ г҃. Сла́ва, і҆нді́кта: И҆ ны́нѣ, бг҃оро́диченъ гла́са. И҆ чтє́нїѧ і҆нді́кта два̀: И҆ ст҃а́гѡ є҆ди́но. На лїті́и стїхи́ра хра́ма, и҆ і҆нді́кта, стїхи̑ры стїхѡ́вныѧ. Сла́ва, ст҃а́гѡ: И҆ ны́нѣ, і҆нді́кта, пи́санъ на хвали́техъ. На стїхо́внѣ стїхи̑ры воскрⷭ҇ны но а҆лфави́тꙋ, съ припѣ́вы и҆́хъ. Сла́ва, ст҃а́гѡ: И҆ ны́нѣ, і҆нді́кта. На бл҃гослове́нїи хлѣ́бѡвъ, Бцⷣе дв҃о ра́дꙋйсѧ, два́жды: и҆ і҆нді́кта, є҆ди́ножды. И҆ чте́нїе въ посла́нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды: Сла́ва, ст҃а́гѡ: И҆ ны́нѣ, і҆нді́кта. По каѳі́смѣ сѣда́льны воскрⷭ҇ны съ бг҃оро́дичны и҆́хъ. И҆ чте́нїе въ толкова́нїихъ є҆ѵⷢ҇льскихъ, є҆́же на рѧдꙋ̀. По непоро́чнахъ тропарѝ и҆ ѵ҆пакоѝ: И҆ чте́нїе. Степе́нны. и҆ прокі́менъ <anchor type="folio" number="54v" label="н҃д ѡ҆б."/> гла́са, и҆ Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: ѱало́мъ н҃. Стїхи́ра воскрⷭ҇на. Канѡ́нъ воскрⷭ҇нъ, со і҆рмосо́мъ на д҃. Бцⷣы на два̀: і҆нді́кта на д҃, и҆ ст҃а́гѡ на д҃. Катава́сїа: Крⷭ҇тъ начерта́въ: По г҃-й пѣ́сни, конда́къ і҆нді́кта, и҆ ст҃а́гѡ, и҆ сѣда́ленъ ст҃а́гѡ, два́жды. Сла́ва, и҆ ны́нѣ, і҆нді́кта. И҆ чте́нїе житїѧ̀ ст҃а́гѡ сѷмеѡ́на: По ѕ҃-й пѣ́сни, конда́къ воскрⷭ҇нъ и҆ і҆́косъ. И҆ чте́мъ про́логъ. На ѳ҃-й пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇ный. Сла́ва, ст҃а́гѡ: И҆ ны́нѣ, і҆нді́кта. На хвали́техъ стїхи̑ры воскрⷭ҇ны д҃: И҆ і҆нді́кта г҃, гла́съ г҃. Превѣ́чное сло́во: съ припѣ́вомъ і҆нді́кта. Та́же самогла́сенъ ст҃а́гѡ, гла́съ в҃-й, съ припѣ́вомъ: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Ѿ ко́рене бл҃га́гѡ: Сла́ва, стїхи́ра є҆ѵⷢ҇льскаѧ. И҆ ны́нѣ, Пребл҃гослове́нна є҆сѝ: Славосло́вїе вели́кое. По трист҃о́мъ тропа́рь воскрⷭ҇нъ то́чїю, є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆ ѻ҆бы́чное и҆схожде́нїе: и҆ ча́съ а҃-й въ притво́рѣ: и҆ коне́чный ѿпꙋ́стъ. На часѣ́хъ глаго́лемъ тропа́рь воскрⷭ҇нъ: Сла́ва, і҆нді́кта: И҆ ны́нѣ, бг҃оро́диченъ, часѡ́въ. По Ѻ҆́ч҃е на́шъ, конда́къ і҆нді́кта. На г҃-мъ часѣ̀ тропа́рь воскрⷭ҇нъ: Сла́ва, ст҃а́гѡ: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ ст҃а́гѡ. Та́кожде и҆ на про́чихъ часѣ́хъ конда́къ воскрⷭ҇нъ, и҆ і҆нді́кта, и҆ ст҃а́гѡ, глаго́лемъ премѣнѧ́юще. На лїтꙋргі́и: Бл҃жє́нна воскрⷭ҇на гла́са, на д҃: И҆ ѿ канѡ́на і҆нді́кта пѣ́снь г҃-ѧ на д҃: И҆ ст҃а́гѡ пѣ́снь ѕ҃-ѧ на д҃. По вхо́дѣ тропа́рь воскрⷭ҇нъ, и҆ і҆нді́кта, и҆ ст҃а́гѡ. Конда́къ воскрⷭ҇нъ: Сла́ва, ст҃а́гѡ: И҆ ны́нѣ, і҆нді́кта. Прокі́менъ, а҆пⷭ҇лъ, а҆ллилꙋ́їа, и҆ є҆ѵⷢ҇лїе, пре́жде і҆нді́кта: Воскрⷭ҇но же под̾ зача́ло: Та́же ст҃а́гѡ. Прича́стенъ, і҆нді́кта, пото́мъ ст҃а́гѡ.</p>
<anchor type="folio" number="55" label="н҃є"/>
<p>в҃. Ст҃а́гѡ мч҃нка <wide>ма́манта</wide>: И҆ прпⷣбнагѡ ѻ҆тца̀ на́шегѡ <wide>і҆ѡа́нна</wide> по́стника, патрїа́рха царѧ̀ гра́да.</p>
<p>Ве́черъ ѻ҆бы́чнаѧ каѳі́сма: На Гдⷭ҇и воззва́хъ, стїхи̑ры мч҃нка г҃, гла́съ и҃. Подо́бенъ: ѽ пресла́внагѡ чꙋдесѐ! И҆ прпⷣбнагѡ г҃, гла́съ и҆ подо́бенъ то́йже: Сла́ва, мч҃нка, гла́съ в҃, самогла́сенъ: Но́въ са́дъ: И҆ ны́нѣ, бг҃оро́диченъ, въ то́йже гла́съ. А҆́ще среда̀, и҆лѝ пѧто́къ, И҆ ны́нѣ, крⷭ҇тобг҃оро́диченъ. На стїхо́внѣ ѻ҆ктѡ́иха: Сла́ва, мч҃нка: гла́съ д҃, самогла́сенъ: Прїиди́те согла́снѡ вѣ́рнїи: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.</p>
<p>Тропа́рь мч҃нка, гла́съ д҃:</p>
<p>Мч҃нкъ тво́й гдⷭ҇и, ма́мантъ, во страда́нїи свое́мъ вѣне́цъ прїѧ́тъ нетлѣ́нный ѿ тебѐ бг҃а на́шегѡ: и҆мѣ́ѧй бо крѣ́пость твою̀, мꙋчи́телей низложѝ, сокрꙋшѝ и҆ де́монѡвъ немощны́ѧ де́рзѡсти: тогѡ̀ мл҃твами сп҃сѝ дꙋ́шы на́шѧ.</p>
<p>Сла́ва, тропа́рь прпⷣбнагѡ, гла́съ то́йже:</p>
<p>Пра́вило вѣ́ры и҆ ѡ҆́бразъ кро́тости, воздержа́нїѧ ᲂу҆чи́телѧ ꙗ҆ви́ тѧ ста́дꙋ твоемꙋ̀, ꙗ҆́же веще́й и҆́стина: сегѡ̀ ра́ди стѧжа́лъ є҆сѝ смире́нїемъ высѡ́каѧ, нището́ю бога̑таѧ, ѻ҆́тче і҆ѡа́нне, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На ᲂу҆́трени, на Бг҃ъ гдⷭ҇ь, тропа́рь мч҃нка, два́жды: Сла́ва, прпⷣбнагѡ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ: и҆ ѻ҆бы̑чныѧ каѳі̑смы: и҆ сѣда́льны ѻ҆ктѡ́иха: И҆ чтє́нїѧ. Канѡ́нъ ѻ҆ктѡ́иха є҆ди́нъ со і҆рмосо́мъ на ѕ҃: мч҃нка на д҃, гла́съ и҃, и҆ прпⷣбнагѡ на д҃, гла́съ то́йже. По г҃-й пѣ́сни, сѣда́ленъ мч҃нка: гла́съ и҃. Сла́ва, прпⷣбнагѡ, гла́съ г҃: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни, <anchor type="folio" number="55v" label="н҃є ѡ҆б."/></p>
<p>Конда́къ мч҃нка, гла́съ г҃. Подо́бенъ: Дв҃а дне́сь:</p>
<p>Жезло́мъ ст҃е ѿ бг҃а тебѣ̀ да́ннымъ лю́ди твоѧ̑ ᲂу҆пасѝ на па́житехъ живоно́сныхъ, ѕвѣ́ри же неви̑димыѧ и҆ неꙋкроти̑мыѧ сокрꙋшѝ под̾ но́ги тѧ̀ пою́щихъ, ꙗ҆́кѡ всѝ и҆̀же въ бѣда́хъ, предста́телѧ тѧ̀ те́пла, ма́манте, и҆́мꙋтъ.</p>
<p>И҆ і҆́косъ. и҆ чте́мъ про́логъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, мч҃нка: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ: На стїхо́внѣ ѻ҆ктѡ́иха.</p>
<p>Припѣ́вы же пое́мъ во всѐ лѣ́то. Припѣ́въ а҃-й: И҆спо́лнихомсѧ заꙋ́тра: ве́сь до конца̀. в҃-й: И҆ бꙋ́ди свѣ́тлость: и҆ прѡ́чаѧ, и҆ ча́съ а҃: и҆ ѿпꙋ́стъ, и҆ ѻ҆бы́чное и҆схожде́нїе въ притво́ръ: И҆ быва́етъ лїті́а ѡ҆ ᲂу҆со́пшихъ. На часѣ́хъ, тропа́рь мч҃нка: Сла́ва, прпⷣбнагѡ: И҆ ны́нѣ, бг҃оро́диченъ часѡ́въ. По трист҃о́мъ, конда́къ ст҃ы́хъ. На лїтꙋргі́и, Бл҃жє́нна ѻ҆ктѡ́иха. Прокі́менъ, гла́съ з҃: Возвесели́тсѧ првⷣникъ ѡ҆ гдⷭ҇ѣ, и҆ ᲂу҆пова́етъ на него̀. Сті́хъ: Оу҆слы́ши, бж҃е, гла́съ мо́й: А҆пⷭ҇лъ къ ри́млѧнѡмъ, зача́ло ч҃ѳ: Вѣ́мы, ꙗ҆́кѡ лю́бѧщымъ бг҃а: А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ процвѣте́тъ: Є҆ѵⷢ҇лїе і҆ѡа́нна, зача́ло н҃: А҆́зъ є҆́смь лоза̀ и҆́стиннаѧ: Прича́стенъ: Ра́дꙋйтесѧ:</p>
<p>г҃. Ст҃а́гѡ сщ҃енномч҃нка <wide>а҆нѳі́ма</wide>, є҆пⷭ҇кпа нїкомїді́йскагѡ: И҆ прпⷣбнагѡ ѻ҆тца̀ на́шегѡ <wide>ѳеокті́ста</wide>, спо́стника вели́кагѡ є҆ѵѳѵ́мїа.</p>
<p>Ве́черъ ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры ст҃ы́хъ, на ѕ҃: А҆нѳі́ма, г҃: гла́съ а҃. Подо́бенъ: Всехва́льнїи мч҃нцы: И҆ ѳеокті́ста, г҃: гла́съ и҆ подо́бенъ то́йже. Сла́ва, а҆нѳі́ма, гла́съ ѕ҃. Самогла́сенъ: Сщ҃е́нникъ зако́ненъ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ <anchor type="folio" number="56" label="н҃ѕ"/> ѻ҆ктѡ́иха: Сла́ва, прпⷣбнагѡ, гла́съ ѕ҃: Прпⷣбне ѻ҆́тче, во всю̀ зе́млю: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.</p>
<p>Тропа́рь, гла́съ д҃:</p>
<p>И҆ нра́вѡмъ прича́стникъ, и҆ прⷭ҇то́лѡмъ намѣ́стникъ а҆пⷭ҇лѡмъ бы́въ, дѣѧ́нїе ѡ҆брѣ́лъ є҆сѝ бг҃одохнове́нне, въ видѣ́нїѧ восхо́дъ: сегѡ̀ ра́ди сло́во и҆́стины и҆справлѧ́ѧ, и҆ вѣ́ры ра́ди пострада́лъ є҆сѝ да́же до кро́ве, сщ҃енномч҃нче а҆нѳі́ме, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>Сла́ва, тропа́рь прпⷣбнагѡ, гла́съ и҃:</p>
<p>Сле́зъ твои́хъ тече́ньми пꙋсты́ни безпло́дное воздѣ́лалъ є҆сѝ, и҆ и҆̀же и҆з̾ глꙋбины̀ воздыха́ньми, во сто̀ трꙋдѡ́въ ᲂу҆плодоноси́лъ є҆сѝ, и҆ бы́лъ є҆сѝ свѣти́льникъ вселе́ннѣй, сїѧ́ѧ чꙋдесы̀, ѳеокті́сте ѻ҆́тче на́шъ, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На ᲂу҆́трени, на Бг҃ъ гдⷭ҇ь, тропа́рь а҆нѳі́ма, два́жды: Сла́ва, прпⷣбнагѡ: И҆ ны́нѣ, бг҃оро́диченъ. И҆ ѻ҆бы̑чныѧ каѳі̑смы: И҆ сѣда́льны ѻ҆ктѡ́иха: И҆ чтє́нїѧ. Канѡ́нъ ѻ҆ктѡ́иха є҆ди́нъ, со і҆рмосо́мъ на ѕ҃: И҆ ст҃ы̑мъ два̀: а҆нѳі́ма, гла́съ и҃: и҆ прпⷣбнагѡ, гла́съ то́йже. По г҃-й пѣ́сни, сѣда́ленъ а҆нѳі́ма, гла́съ а҃: Сла́ва, прпⷣбнагѡ, гла́съ д҃: И҆ ны́нѣ, бг҃оро́диченъ. И҆ чте́нїе. По ѕ҃-й пѣ́сни,</p>
<p>Конда́къ а҆нѳі́мꙋ, гла́съ д҃. Подо́бенъ: Вознесы́йсѧ:</p>
<p>Во сщ҃е́нницѣхъ бл҃гоче́стнѡ пожи́въ, и҆ мꙋче́нїѧ пꙋ́ть сконча́въ, і҆́дѡльскаѧ ᲂу҆гаси́лъ є҆сѝ слꙋжє́нїѧ, побо́рникъ бы́въ твоемꙋ̀ ста́дꙋ, бг҃омꙋ́дре. тѣ́мже тѧ̀ и҆ почита́емъ ны́нѣ та́йнѡ вопїю́ще: ѿ бѣ́дъ и҆зба́ви на́съ твои́ми мл҃твами, приснопа́мѧтне а҆нѳі́ме.</p>
<p>И҆ і҆́косъ: И҆ чте́мъ про́логъ. По ѳ҃-й пѣ́сни, Свѣти́ленъ ѻ҆ктѡ́иха. Сла́ва, ст҃а́гѡ. И҆ ны́нѣ, бг҃оро́диченъ. На стїхо́внѣ ѻ҆ктѡ́иха. Сла́ва, самогла́сенъ, гла́съ д҃: Нїкомиді́йскомꙋ великогра́дꙋ: И҆ ны́нѣ, бг҃оро́диченъ, и҆лѝ <anchor type="folio" number="56v" label="н҃ѕ ѡ҆б."/> крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха на д҃: И҆ а҆нѳі́ма пѣ́снь г҃, на д҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇еви: А҆пⷭ҇лъ ко є҆вре́ємъ, зача́ло тл҃д: Бра́тїе, помина́йте наста́вники ва́шѧ: А҆ллилꙋ́їа, гла́съ в҃: Сщ҃е́нницы твоѝ: Сті́хъ: Бл҃же́нъ мꙋ́жъ: Є҆ѵⷢ҇лїе і҆ѡа́нна, зача́ло л҃ѕ: Речѐ гдⷭ҇ь: а҆́зъ є҆́смь две́рь: Прича́стенъ: Въ па́мѧть вѣ́чнꙋю:</p>
<p>д҃. Ст҃а́гѡ сщ҃енномч҃нка <wide>вавѵ́лы</wide>. є҆пі́скопа вели́кїѧ а҆нтїохі́и: И҆ ст҃а́гѡ прⷪ҇ро́ка и҆ бг҃ови́дца <wide>мѡѷсе́а</wide>.</p>
<p>На Гдⷭ҇и воззва́хъ, стїхи̑ры на ѕ҃. Вавѵ́лы, г҃: гла́съ ѕ҃. Подо́бенъ: Всю̀ ѿложи́вше: И҆ прⷪ҇ро́ка, г҃: гла́съ д҃. Подо́бенъ: Зва́нный свы́ше: Сла́ва, вавѵ́лы, гла́съ ѕ҃. Самогла́сенъ: Восхо́дный степе́нь: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха: Сла́ва, ст҃а́гѡ, гла́съ ѕ҃: Сꙋди́щꙋ мꙋчи́телевꙋ: И҆ ны́нѣ, бг҃оро́диченъ. Тропа́рь вавѵ́лы, гла́съ д҃: И҆ нра́вѡмъ прича́стникъ: Вчера́шнїй.</p>
<p>Сла́ва, тропа́рь прⷪ҇ро́ка, гла́съ в҃:</p>
<p>Прⷪ҇ро́ка твоегѡ̀ мѡѷсе́а па́мѧть, гдⷭ҇и, пра́зднꙋюще, тѣ́мъ тѧ̀ мо́лимъ, сп҃сѝ дꙋ́шы на́шѧ.</p>
<p>И҆лѝ се́й, гла́съ то́йже:</p>
<p>На высотꙋ̀ добродѣ́телей возше́лъ є҆сѝ, прⷪ҇ро́че мѡѷсе́е: и҆ сегѡ̀ ра́ди сподо́билсѧ є҆сѝ ви́дѣти сла́вꙋ бж҃їю. скрижа̑ли бл҃года̑тныѧ зако́на прїѧ́тъ, и҆ начерта́нїй бл҃года́ть въ себѣ̀ носѧ̀, и҆ прⷪ҇ро́кѡвъ бы́лъ є҆сѝ честна́ѧ похвала̀, и҆ бл҃гоче́стїѧ вели́кое та́инство.</p>
<p>На ᲂу҆́трени, на Бг҃ъ гдⷭ҇ь, тропа́рь вавѵ́лы два́жды. Сла́ва, прⷪ҇ро́ка: И҆ ны́нѣ, бг҃оро́диченъ. И҆ ѻ҆бы̑чныѧ каѳі̑смы.: И҆ сѣда́льны ѻ҆ктѡ́иха: И҆ чте́нїе. Канѡ́нъ <anchor type="folio" number="55" label="н҃є"/> ѻ҆ктѡ́иха є҆ди́нъ, со і҆рмосо́мъ на ѕ҃: И҆ ст҃ы́хъ два̀: Вавѵ́лы, гла́съ ѕ҃: И҆ прⷪ҇ро́ка, гла́съ д҃. По г҃-й пѣ́сни,</p>
<p>Конда́къ прⷪ҇ро́ка, гла́съ в҃:</p>
<p>Ли́къ прⷪ҇ро́ческїй съ мѡѷсе́емъ и҆ а҆арѡ́номъ, весе́лїемъ дне́сь весели́тсѧ, ꙗ҆́кѡ коне́цъ прⷪ҇ро́чествїѧ и҆́хъ на на́съ и҆спо́лнисѧ: дне́сь сїѧ́етъ крⷭ҇тъ, и҆́мже на́съ сп҃слъ є҆сѝ. тѣ́хъ мл҃твами хрⷭ҇тѐ бж҃е поми́лꙋй на́съ.</p>
<p>И҆ сѣда́ленъ, вавѵ́лы, гла́съ г҃. Сла́ва, прⷪ҇ро́ка, гла́съ д҃: И҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ вавѵ́лы, гла́съ и҃. Подо́бенъ: Ꙗ҆́кѡ нача́тки:</p>
<p>Ꙗ҆́кѡ бл҃гоче́стїѧ проповѣ́дника, и҆ страда́льцєвъ ᲂу҆твержде́нїе, цр҃ковь сла́витъ тѧ̀ вавѵ́ло сла́вне, ѡ҆свѣща́ема дне́сь: но ꙗ҆́кѡ и҆мѣ́ѧ дерзнове́нїе ко гдⷭ҇ꙋ, въ ми́рѣ соверше́ннѣмъ, велича́ющыѧ и҆ восхвалѧ́ющыѧ тѧ̀, сохрани́ти хрⷭ҇тꙋ̀ моли́сѧ, ѽ многострада́льне.</p>
<p>И҆ і҆́косъ, и҆ про́логъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, вавѵ́лы: И҆ ны́нѣ, бг҃оро́диченъ: На стїхо́внѣ ѻ҆ктѡ́иха. На лїтꙋргі́и прокі́менъ, гла́съ д҃: Ст҃ы̑мъ и҆̀же сꙋ́ть на землѝ є҆гѡ̀, ᲂу҆дивѝ гдⷭ҇ь всѧ̑ хотѣ̑нїѧ своѧ̑ въ ни́хъ. Сті́хъ: Предзрѣ́хъ гдⷭ҇а: А҆по́столъ къ є҆вре́ємъ, зача́ло т҃л: Ст҃і́и всѝ, вѣ́рою: А҆ллилꙋ́їа, гла́съ д҃: Воззва́ша првⷣнїи: Є҆ѵⷢ҇лїе лꙋкѝ, зача́ло ѯ҃з: Не бо́йсѧ ма́лое ста́до: Прича́стенъ, Ра́дꙋйтесѧ:</p>
<p>є҃. 🕃 Ст҃а́гѡ прⷪ҇ро́ка <wide>заха́рїи</wide>, ѻ҆тца̀ чⷭ҇тна́гѡ і҆ѡа́нна прⷣте́чи: И҆ ст҃ы́ѧ пра́ведныѧ <wide>є҆лїсаве́ты</wide>.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры на ѕ҃, гла́съ д҃. Подо́бенъ: Да́лъ є҆сѝ зна́менїе: Ма́сть и҆мѣ́ѧ: Сла́ва, гла́съ и҃, самогла́сенъ: Сщ҃е́нства зако́ннагѡ: И҆ ны́нѣ, бг҃оро́диченъ и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха: Сла́ва, ст҃а́гѡ, гла́съ в҃: Ꙗ҆́кѡ чи́стъ: <anchor type="folio" number="57v" label="н҃з ѡ҆б."/></p>
<p>Тропа́рь, гла́съ д҃:</p>
<p>Сщ҃е́нства ѻ҆де́ждею ѡ҆бложе́нъ премꙋ́дре, по зако́нꙋ бж҃їю всесожжє́нїѧ прїѧ̑тна сщ҃еннолѣ́пнѡ приноси́лъ є҆сѝ заха́рїе, и҆ бы́лъ є҆сѝ свѣти́льникъ и҆ зри́тель та́йныхъ, зна́мєнїѧ въ тебѣ̀ бл҃года́ти носѧ̀ ꙗ҆́вственнѡ всемꙋ́дре, и҆ мече́мъ ᲂу҆бїе́нъ бы́въ въ хра́мѣ бж҃їи, хрⷭ҇то́въ прⷪ҇ро́че, съ прⷣте́чею молѝ сп҃сти́сѧ дꙋша́мъ на́шымъ.</p>
<p>На ᲂу҆́трени, на Бг҃ъ гдⷭ҇ь, тропа́рь прⷪ҇ро́ка, два́жды. Сла́ва, и҆ ны́нѣ, бг҃оро́диченъ. и҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха, и҆ чтє́нїѧ. Канѡ́ны ѻ҆ктѡ́иха ѻ҆́ба без̾ мч҃ничнѡвъ: И҆ ст҃а́гѡ на ѕ҃: гла́съ и҃. По г҃-й пѣ́сни, сѣда́ленъ ст҃а́гѡ, гла́съ и҃, два́жды. Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. По ѕ҃-й пѣ́сни,</p>
<p>Конда́къ, гла́съ г҃. Подо́бенъ: Дв҃а дне́сь:</p>
<p>Прⷪ҇ро́къ дне́сь и҆ сщ҃е́нникъ вы́шнѧгѡ, заха́рїа предложѝ предте́чевъ роди́тель трапе́зꙋ своеѧ̀ па́мѧти, вѣ̑рныѧ пита́ѧ: питїе́ бо пра́вды всѣ̑мъ раствори́въ, сегѡ̀ ра́ди скончава́етсѧ, ꙗ҆́кѡ бж҃е́ственный таи́нникъ бж҃їѧ бл҃года́ти.</p>
<p>И҆ і҆́косъ: и҆ про́логъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃а́гѡ: И҆ ны́нѣ, бг҃оро́диченъ. На стїхо́внѣ ѻ҆ктѡ́иха, Сла́ва, ст҃а́гѡ, гла́съ и҃. Жє́ртвы приносѧ̀: На лїтꙋргі́и, бл҃жє́нна ѻ҆ктѡ́иха, на д҃. И҆ ст҃а́гѡ, пѣ́снь г҃-ѧ на д҃. Прокі́менъ, гла́съ з҃: Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши бж҃е гла́съ мо́й. А҆по́столъ ко є҆вре́ємъ, зача́ло тд҃і. А҆враа́мꙋ ѡ҆бѣтова́ѧ бг҃ъ: А҆ллилꙋ́їа, гла́съ з҃: Свѣ́тъ возсїѧ̀ првⷣникꙋ. Є҆ѵⷢ҇лїе матѳе́а, зача́ло ч҃ѕ: Го́ре ва́мъ кни́жницы и҆ фарїсе́є лицемѣ́ри: Прича́стенъ, Въ па́мѧть вѣ́чнꙋю:</p>
<anchor type="folio" number="58" label="н҃и"/>
<p>ѕ҃. 🕃 Воспомина́нїе бы́вшагѡ чꙋдесѐ въ колосса́ехъ, є҆́же є҆́сть въ хѡ́нѣхъ, ѿ а҆рхїстрати́га мїхаи́ла: И҆ ст҃а́гѡ мч҃нка <wide>є҆ѵдоѯі́а</wide>, и҆ и҆̀же съ ни́мъ: И҆ преподо́бнагѡ ѻ҆тца̀ на́шегѡ <wide>а҆рхі́ппа</wide>.</p>
<p>Ве́черъ, ѻ҆бы́чнаѧ каѳі́сма: На Гдⷭ҇и воззва́хъ, стїхи̑ры а҆рха́гг҃ла, на ѕ҃, гла́съ д҃. Подо́бенъ: Ꙗ҆́кѡ до́блѧ: Трисо́лнечнагѡ бж҃ества̀: Сла́ва, гла́съ ѕ҃, самогла́сенъ: Сра́дꙋйтесѧ на́мъ: И҆ ны́нѣ, бг҃оро́диченъ: Сра́дꙋйтесѧ на́мъ всѧ̀: На стїхо́внѣ ѻ҆ктѡ́иха, Сла́ва, и҆ ны́нѣ, гла́съ и҃: Ꙗ҆́кѡ чинонача́льникъ:</p>
<p>Тропа́рь, гла́съ д҃:</p>
<p>Нбⷭ҇ныхъ во́инствъ а҆рхїстрати́же, мо́лимъ тѧ̀ при́снѡ мы̀ недосто́йнїи, да твои́ми мл҃твами ѡ҆гради́ши на́съ кро́вомъ кри́лъ невеще́ственныѧ твоеѧ̀ сла́вы, сохранѧ́ѧ на́съ припа́дающихъ прилѣ́жнѡ, и҆ вопїю́щихъ: ѿ бѣ́дъ и҆зба́ви на́съ, ꙗ҆́кѡ чинонача́льникъ вы́шнихъ си́лъ. Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ.</p>
<p><red><small>Слꙋ́жба ст҃а́гѡ є҆ѵдоѯі́а пое́тсѧ на повече́рїи.</small></red></p>
<p>[зрѝ] На ᲂу҆́трени, на Бг҃ъ гдⷭ҇ь, тропа́рь а҆рха́гг҃ла, два́жды. Сла́ва, и҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. И҆ ѻ҆бы̑чныѧ каѳі̑смы, и҆ сѣда́льны ѻ҆ктѡ́иха, и҆ чтє́нїѧ. Ѻ҆́ба канѡ́на ѻ҆ктѡ́иха, без̾ мч҃нчнѡвъ: И҆ а҆рха́гг҃ла, на ѕ҃, гла́съ д҃. По г҃-й пѣ́сни сѣда́ленъ, гла́съ и҃. Сла́ва, гла́съ а҃. По ѕ҃-й пѣ́сни,</p>
<p>Конда́къ, гла́съ в҃:</p>
<p>А҆рхїстрати́же бж҃їй, слꙋжи́телю бж҃е́ственныѧ сла́вы, а҆́гг҃лѡвъ нача́льниче, и҆ человѣ́кѡвъ наста́вниче, поле́зное на́мъ просѝ, и҆ ве́лїю млⷭ҇ть, ꙗ҆́кѡ безпло́тныхъ а҆рхїстрати́гъ.</p>
<p>И҆ і҆́косъ. По ѳ҃-й пѣ́сни, Свѣти́ленъ ѻ҆ктѡ́иха: Сла́ва, а҆рха́гг҃ла: И҆ ны́нѣ, бг҃оро́диченъ. На хвали́техъ <anchor type="folio" number="58v" label="н҃и ѡ҆б."/> стїхи̑ры а҆рха́гг҃ла, на д҃, гла́съ а҃-й. Подо́бенъ: Нбⷭ҇ныхъ чинѡ́въ: А҆́гг҃льски въ ми́рѣ: Сла́ва, гла́съ то́йже, самогла́сенъ: Чинонача́льникъ вы́шнихъ си́лъ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ: На стїхо́внѣ, ѻ҆ктѡ́иха: Сла́ва, а҆рха́гг҃ла, гла́съ є҃: И҆дѣ́же ѡ҆сѣнѧ́етъ: И҆ ны́нѣ, бг҃оро́диченъ. На лїтꙋргі́и бл҃жє́нна, а҆рха́гг҃ла, пѣ́снь г҃-ѧ и҆ ѕ҃-ѧ. Прокі́менъ, гла́съ д҃: Творѧ́й а҆́гг҃лы своѧ̑ дх҃и, и҆ слꙋги̑ своѧ̑ пла́мень ѻ҆́гненный. Сті́хъ: Бл҃гословѝ дꙋшѐ моѧ̀ гдⷭ҇а: А҆по́столъ ко є҆вре́ємъ, зача́ло т҃є: Бра́тїе, а҆́ще глаго́ланное а҆́гг҃лы сло́во бы́сть: А҆ллилꙋ́їа, гла́съ є҃: Хвали́те гдⷭ҇а всѝ а҆́гг҃ли є҆гѡ̀, хвали́те є҆го̀ всѧ̑ си̑лы є҆гѡ̀. Сті́хъ: Ꙗ҆́кѡ то́й речѐ, и҆ бы́ша: то́й повелѣ̀, и҆ созда́шасѧ. Є҆ѵⷢ҇лїе лꙋкѝ, зача́ло н҃а: Речѐ гдⷭ҇ь, слꙋ́шаѧй ва́съ: Прича́стенъ, Творѧ́й а҆́гг҃лы своѧ̑ дх҃и:</p>
<p>з҃. 🕃 Предпра́зднство ржⷭ҇тва̀ прест҃ы́ѧ бцⷣы: И҆ ст҃а́гѡ мч҃нка <wide>сѡзо́нта</wide>:</p>
<p>На Гдⷭ҇и воззва́хъ, стїхи̑ры предпра́зднства г҃, гла́съ а҃-й. Подо́бенъ: Нбⷭ҇ныхъ чинѡ́въ: Всемі́рныѧ мі́рꙋ ра́дости: и҆ мч҃нка г҃, гла́съ д҃. Подо́бенъ: Да́лъ є҆сѝ зна́менїе: Сла́ва, и҆ ны́нѣ: предпра́зднства, гла́съ д҃: Всечⷭ҇тно́е твоѐ ржⷭ҇тво̀: А҆́ще же въ пѧто́къ ве́чера, Сла́ва, предпра́зднства: И҆ ны́нѣ, догма́тїкъ гла́са настоѧ́щагѡ. На стїхо́внѣ стїхи̑ры, гла́съ и҃. Подо́бенъ: ѽ пресла́внагѡ чꙋдесѐ! ѽ пресла́внагѡ чꙋдесѐ, ꙗ҆́кѡ ѿ неражда́ющїѧ: съ припѣ́вы, а҃-й, Слы́ши дщѝ: в҃-й, Лицꙋ̀ твоемꙋ̀: Сла́ва, и҆ ны́нѣ, предпра́зднства, гла́съ д҃: Всемі́рнаѧ ра́дость:</p>
<p>Тропа́рь мч҃нка, гла́съ д҃: Мч҃нкъ тво́й гдⷭ҇и: пи́санъ сегѡ̀ мѣ́сѧца во в҃ де́нь. <anchor type="folio" number="59" label="н҃ѳ"/></p>
<p>Сла́ва, и҆ ны́нѣ, предпра́зднства, гла́съ то́йже:</p>
<p>Ѿ ко́рене і҆ессе́ева, и҆ ѿ чре́слъ дв҃довыхъ бг҃оѻтрокови́ца мр҃їа́мъ ражда́етсѧ дне́сь на́мъ: ра́достїю бо ра́дꙋютсѧ всѧ́чєскаѧ и҆ ѡ҆бновлѧ́ютсѧ. сра́дꙋйтесѧ кꙋ́пнѡ не́бо и҆ землѧ̀, восхвали́те ю҆̀ ѻ҆ч҃єствїѧ ꙗ҆зы́кѡвъ: і҆ѡакі́мъ весели́тсѧ, и҆ а҆́нна торжествꙋ́етъ зовꙋ́щи: непло́ды ражда́етъ бцⷣꙋ, и҆ пита́тельницꙋ жи́зни на́шеѧ.</p>
<p>На ᲂу҆́трени, на бг҃ъ гдⷭ҇ь, тропа́рь предпра́зднства два́жды. Сла́ва, мч҃нка: и҆ ны́нѣ, предпра́зднства. И҆ ѻ҆бы̑чныѧ каѳі̑смы. По а҃-й каѳі́смѣ сѣда́ленъ, гла́съ а҃, подо́бенъ: Ка́мени: Ро́ждшисѧ пресла́внѡ: Сла́ва, и҆ ны́нѣ, то́йже. По в҃-й каѳі́смѣ сѣда́ленъ, гла́съ є҃, подо́бенъ: Собезнача́льное: Нбⷭ҇наѧ всѧ̑: Сла́ва, и҆ ны́нѣ, то́йже: и҆ чте́нїе. Канѡ́нъ предпра́зднства, со і҆рмосо́мъ на и҃, гла́съ д҃: И҆ мч҃нка на д҃, гла́съ то́йже. По г҃-й пѣ́сни.</p>
<p>Конда́къ мч҃нка, гла́съ в҃. Подо́бенъ: Твє́рдыѧ:</p>
<p>И҆́стиннаго и҆ бг҃омꙋ́драго мч҃нка, страда́льца бл҃гоче́стїѧ и҆скꙋ́снаго, соше́дшесѧ дне́сь, велегла́снѡ восхва́лимъ, сѡзо́нта таи́нника бл҃года́ти, и҆сцѣле́нїй да́телѧ богатѣ́йшаго: мо́литъ бо хрⷭ҇та̀ бг҃а ѡ҆ всѣ́хъ на́съ.</p>
<p>И҆ і҆́косъ, и҆ сѣда́ленъ, гла́съ д҃. Подо́бенъ: Ско́рѡ предварѝ: Спа́слсѧ вѣ́рою сѡзо́нте: Сла́ва, и҆ ны́нѣ, предпра́зднства, гла́съ и҃: Да ра́дꙋетсѧ не́бо: По ѕ҃-й пѣ́сни,</p>
<p>Конда́къ предпра́зднства, гла́съ г҃. Подо́бенъ: Дв҃а дне́сь:</p>
<p>Дв҃а дне́сь и҆ бцⷣа мр҃і́а, черто́гъ безконе́чный нбⷭ҇нагѡ жениха̀, ражда́етсѧ ѿ непло́дове, бж҃їимъ совѣ́томъ: колесни́ца сло́ва бл҃гоꙋкраша́етсѧ. на сїе́ бо преднарече́сѧ бж҃е́ственнаѧ две́рь, и҆ мт҃и сꙋ́щїѧ жи́зни.</p>
<p>И҆ і҆́косъ. По ѳ҃-й пѣ́сни, свѣти́ленъ мч҃нка: Сла́ва, и҆ ны́нѣ, предпра́зднства. На стїхо́внѣ стїхи̑ры, гла́съ в҃. <anchor type="folio" number="51v" label="н҃а ѡ҆б."/> Подо́бенъ: До́ме є҆ѵфра́ѳовъ: Прїиди́те, и҆̀же ѿ а҆да́ма: Сла́ва, и҆ ны́нѣ, гла́съ в҃, самогла́сенъ: Пронарече́ннаѧ всѣ́хъ цр҃и́ца: На лїтꙋргі́и, бл҃жє́нна, предпра́зднства, пѣ́снь г҃, на д҃: И҆ ст҃а́гѡ пѣ́снь ѕ҃, на д҃. Прокі́менъ, гла́съ з҃: Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши, бж҃е, гла́съ мо́й: А҆по́столъ къ є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша пра́веднїи: Сті́хъ: Мнѡ́ги скѡ́рби пра́вєднымъ: Є҆ѵⷢ҇лїе і҆ѡа́нна, зача́ло н҃в: Сѝ заповѣ́даю ва́мъ: Прича́стенъ: Въ па́мѧть вѣ́чнꙋю:</p>
<p><red>🕃</red> И҆ па́мѧть и҆́же во ст҃ы́хъ ѻ҆тца̀ на́шегѡ <wide>і҆ѡа́нна</wide>, а҆рхїепⷭ҇кпа новгоро́дскагѡ, чꙋдотво́рца.</p>
<p>Соверша́етсѧ собо́ръ є҆гѡ̀, и҆дѣ́же лежа́тъ мѡ́щи є҆гѡ̀, и҆ и҆дѣ́же хра́мъ є҆гѡ̀.</p>
<p>Тропа́рь, гла́съ и҃:</p>
<p>Дне́сь свѣ́тлѡ красꙋ́етсѧ сла́внѣйшїй вели́кїй но́въ гра́дъ, и҆мѣ́ѧ мѡ́щи твоѧ̑ въ себѣ̀, ст҃и́телю і҆ѡа́нне, ꙗ҆́кѡ со́лнєчныѧ лꙋчи̑ и҆спꙋща́ющыѧ, и҆ подаю́щыѧ и҆сцѣле́нїѧ притека́ющымъ съ вѣ́рою къ ра́цѣ моще́й твои́хъ. моли́сѧ хрⷭ҇тꙋ̀ бг҃ꙋ, и҆зба́вити гра́дъ се́й невреди́мь ѿ ва́рварскагѡ плѣне́нїѧ, и҆ междоꙋсо́бныѧ бра́ни, и҆ ѻ҆́гненнагѡ запале́нїѧ, ст҃и́телю бг҃омꙋ́дре и҆ чꙋдоно́сче, нбⷭ҇ный человѣ́че, и҆ земны́й а҆́гг҃ле: да соше́дшесѧ любо́вїю въ па́мѧть твою̀, свѣ́тлѡ пра́зднꙋемъ въ пѣ́снехъ и҆ пѣ́нїихъ ра́дꙋющесѧ, и҆ хрⷭ҇та̀ сла́вѧще, тебѣ̀ таковꙋ́ю бл҃года́ть дарова́вшаго и҆сцѣле́нїй, и҆ вели́комꙋ новꙋ̀ гра́дꙋ застꙋпле́нїе и҆ ᲂу҆твержде́нїе.</p>
<p>Конда́къ, гла́съ д҃. Подо́бенъ: Вознесы́йсѧ:</p>
<p>Возвесели́сѧ ꙗ҆вле́ннѡ чⷭ҇тна́ѧ цр҃ковь хрⷭ҇то́ва, въ па́мѧть дне́сь приснословꙋ́щагѡ ст҃и́телѧ і҆ѡа́нна, ѿ вели́кагѡ нова̀ гра́да возсїѧ́вшагѡ, и҆ всю̀ странꙋ̀ ᲂу҆диви́вшагѡ пресла́вными чꙋдодѣѧ́нїи, и҆ всѣ́ми добродѣ́тельми ᲂу҆краси́вшагѡсѧ: и҆ по пре<anchor type="folio" number="60" label="ѯ҃"/>ставле́нїи бо честно́е тѣ́ло є҆гѡ̀ ѡ҆брѣ́тесѧ нетлѣ́нно, и҆стоща́ющее вє́лїѧ чꙋдеса̀. тѣ́мже зове́мъ є҆мꙋ̀: ѽ всебл҃же́нне, молѝ хрⷭ҇та̀ бг҃а непреста́ннѡ ѡ҆ всѣ́хъ на́съ.</p>
<p><red>🕅</red> А҆́ще слꙋчи́тсѧ предпра́зднство ржⷭ҇тва̀ прест҃ы́ѧ бцⷣы, и҆ ст҃а́гѡ мч҃нка сѡзо́нта, въ недѣ́лю. Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. Тропа́рь воскрⷭ҇нъ: Сла́ва, и҆ ны́нѣ, бг҃оро́диченъ є҆гѡ̀. На вели́цѣй вече́рни, по каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ є҆ди́нъ. И҆ предпра́зднства, г҃, и҆ мч҃нка г҃: Сла́ва, предпра́зднства: И҆ ны́нѣ, бг҃оро́диченъ настоѧ́щагѡ гла́са. На лїті́и стїхи́ра хра́ма: Та́же стїхи̑ры стїхѡ́вны предпра́зднства вечє́рнїѧ. Сла́ва, и҆ ны́нѣ, предпра́зднства: пи́санъ на ᲂу҆́трени на стїхо́внѣ. На стїхо́внѣ, стїхи̑ры воскрⷭ҇ны. Сла́ва, и҆ ны́нѣ, предпра́зднства. На бл҃гослове́нїи хлѣ́бѡвъ тропа́рь: Бцⷣе дв҃о: два́жды, и҆ предпра́зднства є҆ди́ножды. И҆ чте́нїе въ посла́нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь: тропа́рь воскрⷭ҇нъ два́жды. Сла́ва, мч҃нка: И҆ ны́нѣ, предпра́зднства. По каѳі́смахъ сѣда́льны воскрⷭ҇ны, и҆ бг҃оро́дичны и҆́хъ: И҆ чте́нїе во є҆ѵⷢ҇лїи толково́мъ: недѣ́лѧ пред̾ воздви́женїемъ. Посе́мъ непоро́чны: И҆ ѵ҆пакоѝ: И҆ чте́нїе, недѣ́лѧ рѧ́дъ. Степє́нны, и҆ прокі́менъ гла́са: Всѧ́кое дыха́нїе: и҆ є҆ѵⷢ҇лїе воскрⷭ҇но: и҆ Воскрⷭ҇нїе хрⷭ҇то́во: Та́же канѡ́нъ воскрⷭ҇нъ, со і҆рмосо́мъ на д҃: и҆ бцⷣы на два̀ и҆ предпра́зднства на д҃: и҆ мч҃нка на д҃. Катава́сїа, Крⷭ҇тъ начерта́въ: По г҃-й пѣ́сни, конда́къ и҆ і҆́косъ предпра́зднства, и҆ мч҃нка. Сла́ва, сѣда́ленъ мч҃нка: И҆ ны́нѣ, предпра́зднства. По ѕ҃-й пѣ́сни, конда́къ и҆ і҆́косъ воскрⷭ҇нъ. И҆ чте́мъ про́логъ. На ѳ҃-й пѣ́сни, пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, мч҃нка: И҆ ны́нѣ предпра́зднства. На хвали́техъ, стїхи̑ры воскрⷭ҇ны д҃, и҆ а҆нато́лїевъ є҆ди́нъ <anchor type="folio" number="60v" label="ѯ҃ ѡ҆б."/> є҆ди́нъ, и҆ предпра́зднства, подо́бны г҃ стїхо́вныѧ съ припѣ́вы и҆́хъ. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: Славосло́вїе вели́кое. Тропа́рь воскрⷭ҇нъ то́чїю. Є҆ктєнїѝ: и҆ ѿпꙋ́стъ: и҆ ѡ҆глаше́нїе. И҆ ѻ҆бы́чное и҆схожде́нїе въ притво́ръ: И҆ ча́съ а҃-й. На а҃-мъ часѣ̀ тропа́рь воскрⷭ҇нъ: Сла́ва, предпра́зднства: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ: конда́къ предпра́зднства: И҆ коне́чный ѿпꙋ́стъ. На г҃-мъ часѣ̀ тропа́рь воскрⷭ҇нъ: Сла́ва, мч҃нка: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ. Та́кожде и҆ на про́чихъ часѣ́хъ, глаго́лемъ воскрⷭ҇нъ тропа́рь пре́жде: а҆ предпра́зднства и҆ мч҃нка, премѣнѧ́юще. Кондаки́ же воскрⷭ҇нъ и҆ предпра́зднства, глаго́лемъ премѣнѧ́юще. На лїтꙋргі́и бл҃жє́нна ѻ҆ктѡ́иха на ѕ҃, и҆ съ тро́ичнымъ и҆ предпра́зднства пѣ́снь г҃, на д҃. По вхо́дѣ тропа́рь воскрⷭ҇нъ, и҆ предпра́зднства: та́же хра́ма ст҃а́гѡ, и҆ мч҃нка. Конда́къ воскрⷭ҇нъ, и҆ хра́ма ст҃а́гѡ: Сла́ва, мч҃нка: И҆ ны́нѣ, предпра́зднства. Прокі́менъ, а҆по́столъ, А҆ллилꙋ́їа и҆ є҆ѵⷢ҇лїе, пре́жде недѣ́ли пред̾ воздви́женїемъ: И҆ рѧ́дъ недѣ́ли под̾ зача́ло: та́же ст҃а́гѡ. Прокі́менъ же гла́са ѡ҆ставлѧ́етсѧ. Прича́стенъ: Хвали́те гдⷭ҇а: и҆ мч҃нка. Въ па́мѧть вѣ́чнꙋю:</p>
<p>и҃. <red>🕀</red> Ржⷭ҇тво̀ прест҃ы́ѧ влⷣчцы на́шеѧ бцⷣы и҆ приснодв҃ы мр҃і́и.</p>
<p>На ма́лѣй вече́рни, на Гдⷭ҇и воззва́хъ, стїхи̑ры на д҃, гла́съ а҃-й. Подо́бенъ: Нбⷭ҇ныхъ чинѡ́въ: І҆ѡакі́мъ и҆ а҆́нна торжествꙋ́ютъ: Сла́ва, и҆ ны́нѣ, гла́съ д҃: Всечⷭ҇тно́е твоѐ ржⷭ҇тво̀: На стїхо́внѣ стїхи̑ры, гла́съ в҃. Подо́бенъ: До́ме є҆ѵфра́ѳовъ: Ра́дꙋйсѧ і҆ѡакі́мъ: съ припѣ́вы: а҃-й, Слы́ши <anchor type="folio" number="61" label="ѯ҃а"/> дщѝ и҆ ви́ждь: в҃-й, Лицꙋ̀ твоемꙋ̀ помо́лѧтсѧ: Сла́ва, и҆ ны́нѣ, подо́бенъ то́йже: Хра́мъ бж҃їй є҆ди́на бцⷣа:</p>
<p>Тропа́рь, гла́съ д҃:</p>
<p>Ржⷭ҇тво̀ твоѐ, бцⷣе дв҃о, ра́дость возвѣстѝ все́й вселе́ннѣй: и҆з̾ тебе́ бо возсїѧ̀ сл҃нце пра́вды хрⷭ҇то́съ бг҃ъ на́шъ, и҆ разрꙋши́въ клѧ́твꙋ, дадѐ бл҃гослове́нїе: и҆ ᲂу҆праздни́въ сме́рть, дарова̀ на́мъ живо́тъ вѣ́чный.</p>
<p>На вели́цѣй вече́рни, но предначина́тельномъ ѱалмѣ̀, пое́мъ: Бл҃же́нъ мꙋ́жъ: а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ ѕ҃. Самогла́сны: Дне́сь и҆́же на разꙋ́мныхъ престо́лѣхъ: Сла́ва, и҆ ны́нѣ, а҃-ю стїхи́рꙋ: Дне́сь и҆́же на разꙋ́мныхъ: Вхо́дъ. Прокі́менъ днѐ, и҆ чтє́нїѧ г҃: а҃-е, Бытїѧ̀: И҆зы́де і҆а́кѡвъ: в҃-е, Прⷪ҇ро́чества і҆езекі́илева: Та́кѡ глаго́летъ гдⷭ҇ь, бꙋ́детъ ѿ днѐ ѻ҆сма́гѡ: г҃-е, При́тчей: Премꙋ́дрость созда̀ себѣ̀ до́мъ: Є҆ктенїа̀, Рце́мъ всѝ: и҆ Сподо́би гдⷭ҇и въ ве́черъ се́й: и҆ И҆спо́лнимъ вече́рнюю моли́твꙋ на́шꙋ: На лїті́и стїхи̑ры самогла́сны, гла́съ а҃: Нача́ло на́шегѡ сп҃се́нїѧ: Сла́ва, и҆ ны́нѣ, гла́съ и҃: Въ бл҃гознамени́тый де́нь: На стїхо́внѣ стїхи̑ры самогла́сны, гла́съ д҃: Всемі́рнаѧ ра́дость: съ припѣ́вы пра́здника, [пи́саны на ма́лѣй вече́рни]. Сла́ва, и҆ ны́нѣ, гла́съ и҃: Прїиди́те всѝ вѣ́рнїи: Та́же, Ны́нѣ ѿпꙋща́еши: На бл҃гослове́нїи хлѣ́бѡвъ, ѿпꙋсти́тельный тропа́рь, гла́съ д҃: Ржⷭ҇тво̀ твоѐ, бцⷣе дв҃о: три́жды, пи́санъ на ма́лѣй вече́рни. Бꙋ́ди и҆́мѧ гдⷭ҇не: три́жды, съ пѣ́нїемъ: и҆ ѱало́мъ л҃г: Бл҃гословлю̀ гдⷭ҇а на всѧ́кое вре́мѧ: до Не лиша́тсѧ всѧ́кагѡ бл҃га. И҆ раздаю́тсѧ бл҃гословє́нныѧ хлѣ́бы по ѻ҆бы́чаю. Та́же і҆ере́й глаго́летъ: Бл҃гослове́нїе гдⷭ҇не на ва́съ: и҆ предложи́тсѧ чте́нїе пра́здника: Сло́во а҆ндре́а кри́тскагѡ, є҆мꙋ́же нача́ло: А҆́ще мѣ́рима є҆́сть землѧ̀ пѧ́дїю: [А҆ <anchor type="folio" number="61v" label="ѯ҃а ѡ҆б."/> и҆дѣ́же не быва́етъ бдѣ́нїѧ, по Ны́нѣ ѿпꙋща́еши: Тропа́рь, и҆ ѿпꙋ́стъ. Полꙋ́нощницꙋ же пое́мъ по ѻ҆бы́чаю. На не́йже вмѣ́стѡ, Сѐ жени́хъ: глаго́лемъ тропа́рь пра́здника. По в҃-мъ трист҃о́мъ, глаго́лемъ конда́къ, и҆ Гдⷭ҇и поми́лꙋй, в҃і, и҆ ѿпꙋ́стъ. Мл҃твы же Помѧнѝ гдⷭ҇и, не глаго́лемъ.] На ᲂу҆́трени, по шестоѱа́лмїи, на Бг҃ъ гдⷭ҇ь: тропа́рь пра́здника, три́жды. По а҃-й каѳі́смѣ сѣда́ленъ пра́здника, гла́съ д҃. Подо́бенъ: Оу҆диви́сѧ і҆ѡ́сифъ: Возопі́й дв҃де: Сла́ва: и҆ ны́нѣ, то́йже. И҆ чте́нїе пра́здника. По в҃-й каѳі́смѣ сѣда́ленъ, гла́съ и҆ подо́бенъ то́йже. И҆ чте́мъ сло́во ст҃а́гѡ і҆ѡа́нна дамаскина̀, є҆мꙋ́же нача́ло: Прїиди́те всѝ ꙗ҆зы́цы: По чте́нїи же даю́тсѧ свѣщы̀ бра́тїи. Та́же полѷеле́й, и҆ сѣда́ленъ пра́здника, гла́съ и҃. Подо́бенъ: Повелѣ́нное: Да ра́дꙋетсѧ нб҃о: Сла́ва, и҆ ны́нѣ, гла́съ то́йже: Ѡ҆бнови́сѧ а҆да́ме: И҆ чте́мъ сло́во григо́рїа і҆еромона́ха. Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ то́йже: Помѧнꙋ̀ и҆́мѧ твоѐ во всѧ́комъ ро́дѣ и҆ ро́дѣ. Сті́хъ: Ѿры́гнꙋ се́рдце моѐ сло́во бл҃го. Всѧ́кое дыха́нїе: Сті́хъ: Хвали́те бг҃а во ст҃ы́хъ є҆гѡ̀. Є҆ѵⷢ҇лїе лꙋкѝ, зача́ло д҃: Во днѝ ѻ҆́ны, воста́вши мр҃їа́мъ: Та́же ѱало́мъ н҃. Сла́ва, Мл҃твами бцⷣы: И҆ ны́нѣ, то́йже. И҆ посе́мъ, Поми́лꙋй мѧ̀ бж҃е: И҆ стїхи́ра пра́здника, гла́съ ѕ҃: Се́й де́нь: Та́же, Канѡ́на два̀: Є҆ди́нъ кѵ́ръ і҆ѡа́нна, гла́съ в҃: Дрꙋгі́й кѵ́ръ а҆ндре́а, гла́съ и҃: І҆рмосы̀ ѻ҆бою̀ канѡ́нѡвъ по два́жды. Тропари́ же на в҃і. Катава́сїа: Крⷭ҇тъ начерта́въ: По г҃-й пѣ́сни, сѣда́ленъ пра́здника: гла́съ д҃: Дв҃а мр҃і́а: Сла́ва, и҆ ны́нѣ, то́йже. По ѕ҃-й пѣ́сни,</p>
<p>Конда́къ, гла́съ д҃:</p>
<p>І҆ѡакі́мъ и҆ а҆́нна поноше́нїѧ безча́дства, и҆ а҆да́мъ и҆ є҆́ѵа ѿ тлѝ сме́ртныѧ свободи́стасѧ, пречⷭ҇таѧ, во ст҃ѣ́мъ ржⷭ҇твѣ̀ твое́мъ: <anchor type="folio" number="62" label="ѯ҃в"/> то̀ пра́зднꙋютъ и҆ лю́дїе твоѝ, вины̀ прегрѣше́нїй и҆зба́вльшесѧ, внегда̀ зва́ти тѝ: непло́ды ражда́етъ бцⷣꙋ и҆ пита́тельницꙋ жи́зни на́шеѧ.</p>
<p>И҆ і҆́косъ, и҆ чте́мъ про́логъ. На ѳ҃-й пѣ́сни вжига́ютъ свѣщы̀ бра́тїѧ. Чⷭ҇тнѣ́йшꙋю же не пое́мъ, но пое́мъ припѣ́вы пра́здника: Велича́й дꙋшѐ моѧ̀: И҆ дрꙋгі́й, Велича́й дꙋшѐ моѧ̀: На схо́дѣ, Катава́сїа, Та́инъ є҆сѝ бцⷣе ра́й: И҆ дрꙋгі́й, Снѣ́дїю дре́ва: съ припѣ́вы пра́здника. Є҆ктенїа̀ ма́лаѧ. Свѣти́ленъ пра́здника, Ѿ непло́дныѧ дне́сь: два́жды. Сла́ва, и҆ ны́нѣ: А҆да́ме ѡ҆бнови́сѧ: На хвали́техъ стїхи̑ры на д҃, гла́съ а҃. Подо́бенъ: Ѽ ди́внагѡ чꙋдесѐ: Сла́ва, и҆ ны́нѣ, гла́съ ѕ҃: Се́й де́нь гдⷭ҇нь: Славосло́вїе вели́кое. По трист҃о́мъ тропа́рь пра́здника є҆ди́ножды. Є҆ктєнїѝ, и҆ ѿпꙋ́стъ. Зна́менаютсѧ же бра́тїѧ ѿ і҆ере́а ст҃ы́мъ є҆ле́емъ. И҆ пое́мъ стїхи́рꙋ самогла́снꙋ пра́здника, ю҆́же хо́щетъ є҆кклисїа́рхъ. И҆ мл҃твѣ глаго́лемѣй ѿ і҆ере́а, ꙗ҆́коже ᲂу҆ста́влено є҆́сть, на лїті́и ве́черъ воскрⷭ҇ныѧ слꙋ́жбы: Влⷣко многомлⷭ҇тиве: И҆ ча́съ ли въ притво́рѣ. На а҃-мъ часѣ̀ тропа́рь пра́здника: И҆ ны́нѣ, бг҃оро́диченъ часѡ́въ. По трист҃о́мъ конда́къ пра́здника: И҆ про́чее всѐ до конца̀. И҆ соверше́нный ѿпꙋ́стъ. На лїтꙋргі́и, бл҃жє́нна ѿ канѡ́на гла́са в҃-гѡ, пѣ́снь г҃-ѧ, на д҃: и҆ и҃-гѡ пѣ́снь ѕ҃-ѧ на д҃. По вхо́дѣ, тропа́рь пра́здника: Сла́ва и҆ ны́нѣ, конда́къ. Прокі́менъ, гла́съ г҃, пѣ́снь бцⷣы: Вели́читъ дꙋша̀ моѧ̀ гдⷭ҇а, и҆ возра́довасѧ дх҃ъ мо́й ѡ҆ бз҃ѣ сп҃сѣ мое́мъ. Сті́хъ: Ꙗ҆́кѡ призрѣ̀ на смире́нїе рабы̀ своеѧ̀: А҆по́столъ къ фїлїпписі́ємъ, зача́ло с҃м: Сїѐ да мꙋ́дрствꙋетсѧ въ ва́съ: А҆ллилꙋ́їа, гла́съ и҃: Слы́ши дщѝ и҆ ви́ждь, и҆ приклонѝ ᲂу҆́хо твоѐ. Сті́хъ: Лицꙋ̀ твоемꙋ̀ помо́лѧтсѧ бога́тїи лю́дстїи. Є҆ѵⷢ҇лїе лꙋкѝ, зача́ло <anchor type="folio" number="62v" label="ѯ҃в ѡ҆б."/> н҃д: Вни́де і҆и҃съ въ ве́сь нѣ́кꙋю: Вмѣ́стѡ досто́йна, пое́мъ і҆рмо́съ: Чꙋ́жде мт҃ремъ: И҆ до ѿда́нїѧ, съ припѣ́вомъ пра́здника. [Си́це пое́мъ во всѧ̑ пра́здники влⷣчни и҆ бцⷣы.] Прича́стенъ: Ча́шꙋ сп҃се́нїѧ прїимꙋ̀: Быва́етъ же на трапе́зѣ ᲂу҆тѣше́нїе бра́тїи, дово́льно же и҆ дꙋхо́вно.</p>
<p>[зрѝ] А҆́ще слꙋчи́тсѧ пра́здникъ се́й въ сꙋббѡ́тꙋ пред̾ воздви́женїемъ: А҆по́столъ, и҆ є҆ѵⷢ҇лїе, сꙋббѡ́ты пред̾ воздви́женїемъ, чтѝ въ г҃і-й де́нь. Прокі́менъ же, А҆ллилꙋ́їа, и҆ прича́стенъ ѡ҆бновле́нїѧ.</p>
<p>Подоба́етъ вѣ́дати. Ꙗ҆́кѡ каѳі́сма не глаго́летсѧ на вече́рни, трꙋда̀ ра́ди бдѣ́ннагѡ.</p>
<p><red><small>Си́це ᲂу҆́бѡ твори́мъ и҆ на всѧ́къ пра́здникъ, є҆гда̀ быва́етъ бдѣ́нїе.</small></red></p>
<p>По ѻ҆бы́чномъ ѱалмѣ̀, на Гдⷭ҇и воззва́хъ, стїхи̑ры пра́здника: и҆ стїхо́вна пра́здника же. Пра́зднꙋемъ же пра́здникъ се́й є҃ дне́й, за є҆́же бли́зъ бы́ти пра́здникꙋ ст҃а́гѡ воздви́женїѧ чⷭ҇тна́гѡ крⷭ҇та̀.</p>
<p><red>🕅</red> А҆́ще ли слꙋчи́тсѧ ржⷭ҇тво̀ бцⷣы въ недѣ́лю.</p>
<p>Въ сꙋббѡ́тꙋ, на ма́лѣй вече́рни, на Гдⷭ҇и воззва́хъ, стїхи̑ры воскрⷭ҇ны гла́са, на д҃: Сла́ва, и҆ ны́нѣ, пра́здника. На стїхо́внѣ стїхи́ра воскрⷭ҇на є҆ди́на: И҆ пра́здника стїхо́вна вели́кїѧ вече́рни, съ припѣ́вы пра́здника: Сла́ва, и҆ ны́нѣ, пра́здника. Тропа́рь воскрⷭ҇нъ. Сла́ва, и҆ ны́нѣ, пра́здника. Є҆ктенїа̀ ма́лаѧ. И҆ ѿпꙋ́стъ. На вели́цѣй вече́рни, по ѻ҆бы́чной каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ є҆ди́нъ, и҆ пра́здника ѕ҃. Сла́ва, и҆ ны́нѣ пра́здника. Вхо́дъ, Прокі́менъ днѐ: и҆ чтє́нїѧ г҃, пра́здника. На лїті́и стїхи̑ры, и҆ Сла́ва, и҆ ны́нѣ, пра́здника. На стїхо́внѣ стїхи̑ры воскрⷭ҇ны: Сла́ва, и҆ ны́нѣ, пра́здника. На бл҃гослове́нїи хлѣ́бѡвъ, тропа́рь пра́здника, <anchor type="folio" number="63" label="ѯ҃г"/> три́жды: и҆ чте́нїе въ посла́нїихъ, и҆лѝ пра́здника. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ два́жды: Сла́ва, и҆ ны́нѣ, пра́здника. По ѻ҆бы́чныхъ каѳі́смахъ сѣда́льны воскрⷭ҇ны съ бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ, недѣ́лѧ пред̾ воздви́женїемъ. Та́же полѷеле́й: и҆ тропарѝ, А҆́гг҃льскїй собо́ръ: и҆ ѵ҆пакоѝ гла́са. И҆ сѣда́льны пра́здника ѻ҆́ба по є҆ди́ножды: Сла́ва, сѣда́ленъ, и҆́же по полѷеле́и: И҆ ны́нѣ, дрꙋгі́й: и҆ чте́нїе пра́здника. Степє́нна гла́са: Прокі́менъ и҆ є҆ѵⷢ҇лїе пра́здника. Та́же, Воскрⷭ҇нїе хрⷭ҇то́во: ѱало́мъ н҃. И҆ цѣлова́нїе є҆ѵⷢ҇лїа по ѻ҆бы́чаю. Посе́мъ, Сла́ва, Мл҃твами бцⷣы: И҆ ны́нѣ, то́йже. Стїхи́ра пра́здника. Канѡ́нъ воскрⷭ҇нъ со і҆рмосо́мъ на д҃. И҆ бцⷣы на два̀: И҆ пра́здника ѻ҆́ба канѡ́на, на и҃. Катава́сїа, Крⷭ҇тъ начерта́въ: По г҃-й пѣ́сни, конда́къ и҆ і҆́косъ воскрⷭ҇нъ, и҆ сѣда́ленъ пра́здника, два́жды. По ѕ҃-й пѣ́сни, конда́къ и҆ і҆́косъ пра́здника: и҆ чте́мъ про́логъ. На ѳ҃-й пѣ́сни, припѣ́вы не пое́мъ, но пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны д҃, и҆ пра́здника д҃, съ припѣ́вы пра́здника. Сла́ва, пра́здника: И҆ ны́нѣ, Пребл҃гослове́нна є҆сѝ: И҆ славосло́вїе вели́кое. и҆ тропа́рь воскрⷭ҇нъ то́чїю. И҆ є҆ктєнїѝ: И҆ ѿпꙋ́стъ. Дае́тсѧ же и҆ є҆ле́й ѿ канди́ла пра́здника. Та́же, Сла́ва, и҆ ны́нѣ, стїхи́ра є҆ѵⷢ҇льскаѧ: ѡ҆глаше́нїе, и҆ ѻ҆бы́чное и҆схожде́нїе: И҆ ча́съ пе́рвый въ притво́рѣ. На а҃-мъ часѣ̀ тропа́рь воскрⷭ҇нъ: Сла́ва, пра́здника: и҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ, и҆ ѿпꙋ́стъ. Та́кожде и҆ на про́чихъ часѣ́хъ, тропа́рь воскрⷭ҇нъ: Сла́ва, пра́здника: И҆ ны́нѣ, бг҃оро́диченъ часѡ́въ. Конда́къ пра́здника, и҆ воскрⷭ҇нъ, глаго́лемъ премѣнѧ́юще. На лїтꙋргі́и, блажє́нна воскрⷭ҇на, гла́са, на ѕ҃: И҆ пра́здника <anchor type="folio" number="63v" label="ѯ҃г ѡ҆б."/> пѣ́снь г҃-ѧ, на д҃. По вхо́дѣ тропа́рь воскрⷭ҇нъ и҆ пра́здника: Сла́ва, конда́къ воскрⷭ҇нъ: И҆ ны́нѣ, пра́здника. Прокі́менъ, а҆пⷭ҇лъ, А҆ллилꙋ́їа, и҆ є҆ѵⷢ҇лїе чте́мъ пре́жде недѣ́ли пред̾ воздви́женїемъ: Та́же рѧ́дъ: Посе́мъ бцⷣы, А҆ прокі́менъ гла́са ѡ҆ставлѧ́етсѧ. Прича́стенъ, Хвали́те гдⷭ҇а съ нб҃съ: И҆ пра́здника, Ча́шꙋ сп҃се́нїѧ прїимꙋ̀:</p>
<p><red>🕅</red> А҆́ще слꙋчи́тсѧ попра́зднство ржⷭ҇тва̀ прест҃ы́ѧ бцⷣы въ недѣ́лю.</p>
<p>Въ сꙋббѡ́тꙋ, на ма́лѣй вече́рни стїхи̑ры воскрⷭ҇ны, и҆ бцⷣы, по ѻ҆бы́чаю: На вели́цѣй вече́рни, на Гдⷭ҇и воззва́хъ, стїхи̑ры воскрⷭ҇ны г҃: и҆ а҆нато́лїевъ є҆ди́нъ: И҆ пра́здника тогѡ̀ днѐ на рѧдꙋ̀, г҃, и҆ мине́и ст҃а́гѡ г҃. А҆́ще ли пое́тсѧ ст҃ы́й на ѕ҃: и҆лѝ є҆мꙋ́же и҆ полѷеле́й, и҆ пое́мъ стїхи̑ры воскрⷭ҇ны г҃: и҆ пра́здника г҃: и҆ ст҃а́гѡ д҃. Сла́ва, ст҃а́гѡ. А҆́ще же нѝ: Сла́ва, пра́здника: И҆ ны́нѣ, бг҃оро́диченъ пе́рвый, гла́са. Вхо́дъ. Прокі́менъ днѐ: и҆ є҆ктенїа̀. На лїті́и стїхи̑ры пра́здника. Стїхо́вна вече́рнѧѧ тогѡ̀ днѐ. и҆ ст҃а́гѡ, а҆́ще полѷеле́й. Сла́ва, и҆ ны́нѣ, пра́здника. А҆́ще ли и҆́мать ст҃ы́й Сла́вꙋ, Сла́ва ст҃а́гѡ: И҆ ны́нѣ, пра́здника. На стїхо́внѣ стїхи̑ры воскрⷭ҇ны: Сла́ва, ст҃а́гѡ. А҆́ще ли нѝ: Сла́ва, и҆ ны́нѣ, пра́здника. На бл҃гослове́нїи хлѣ́бѡвъ, тропа́рь: Бцⷣе дв҃о ра́дꙋйсѧ: два́жды, и҆ Пра́здника є҆ди́ножды. И҆ чте́нїе во а҆пⷭ҇льскихъ посла́нїихъ. На ᲂу҆́трени, тропа́рь воскрⷭ҇нъ два́жды: Сла́ва ст҃а́гѡ: А҆́ще ли нѝ, Сла́ва, и҆ ны́нѣ, пра́здника. По каѳі́смахъ сѣда́льны воскрⷭ҇ны, съ бг҃оро́дичны и҆́хъ: и҆ чте́нїе во є҆ѵⷢ҇лїи толково́мъ, недѣ́лѧ пред̾ воздви́женїемъ. Та́же непоро́чны и҆ тропарѝ: А҆́гг҃льскїй собо́ръ, и҆ ѵ҆пакоѝ гла́са, и҆ чте́нїе во є҆ѵⷢ҇лїи толково́мъ, недѣ́лѧ рѧ́дъ. Степє́нна, и҆ прокі́менъ гла́са. Є҆ѵⷢ҇лїе воскрⷭ҇но. Воскрⷭ҇нїе хрⷭ҇то́во: и҆ ѱало́мъ н҃, и҆ про́чее воскрⷭ҇но. Канѡ́нъ воскрⷭ҇нъ, со <anchor type="folio" number="64" label="ѯ҃д"/> і҆рмосо́мъ на д҃: и҆ бцⷣы на два̀: и҆ пра́здника на д҃: и҆ ст҃а́гѡ на д҃. А҆́ще полѷеле́й: Канѡ́нъ воскрⷭ҇нъ со і҆рмосо́мъ на д҃: и҆ пра́здника на д҃, и҆ ст҃а́гѡ на ѕ҃. Катава́сїа, Крⷭ҇тъ начерта́въ: По г҃-й пѣ́сни, конда́къ пра́здника и҆ і҆́косъ, и҆ ст҃а́гѡ а҆́ще и҆́мать, и҆ сѣда́ленъ є҆гѡ̀. Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ воскрⷭ҇нъ. На ѳ҃-й пѣ́сни пое́мъ, Чⷭ҇тнѣ́йшꙋю: Свѣти́ленъ воскрⷭ҇нъ, Сла́ва, ст҃а́гѡ: А҆́ще ли нѝ, Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны д҃: и҆ пра́здника д҃, стїхо́вна тогѡ̀ днѐ со Сла́внымъ, съ припѣ́вы пра́здника. А҆́ще и҆́мать ст҃ы́й стїхи̑ры на хвали́техъ: и҆ пое́мъ стїхи̑ры воскрⷭ҇ны д҃, и҆ ст҃а́гѡ со Сла́внымъ д҃, съ припѣ́вы є҆гѡ̀. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: По славосло́вїи, тропа́рь воскрⷭ҇нъ то́чїю, и҆ є҆ктєнїѝ, и҆ ѿпꙋ́стъ, и҆ ѡ҆глаше́нїе, и҆ и҆схожде́нїе въ притво́ръ, и҆ ча́съ а҃-й. На а҃-мъ часѣ̀ тропа́рь воскрⷭ҇нъ: Сла́ва, пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ пра́здника, и҆ коне́чный ѿпꙋ́стъ. На г҃-мъ часѣ̀ тропа́рь воскрⷭ҇нъ: Сла́ва, ст҃а́гѡ. А҆́ще ли нѝ, Сла́ва, пра́здника. По трист҃о́мъ, конда́къ пра́здника, и҆ воскрⷭ҇нъ глаго́лемъ премѣнѧ́юще: а҆́ще ли полѷеле́й, и҆ ст҃а́гѡ. На лїтꙋргі́и, бл҃жє́нна гла́са на ѕ҃, и҆ пра́здника ѿ канѡ́на пѣ́снь рѧдова́ѧ, на д҃. А҆́ще ли и҆́мать ст҃ы́й пѣ́снь, и҆ воскрⷭ҇на на д҃: и҆ пра́здника на д҃, и҆ ст҃а́гѡ пѣ́снь ѕ҃-ѧ на д҃. По вхо́дѣ тропа́рь воскрⷭ҇нъ, и҆ пра́здника, и҆ хра́ма ст҃а́гѡ, и҆лѝ ст҃ы́ѧ, и҆ ст҃а́гѡ, а҆́ще є҆́сть. Та́же конда́къ воскрⷭ҇нъ, и҆ хра́ма ст҃а́гѡ, и҆лѝ ст҃ы́ѧ. Сла́ва, ст҃а́гѡ, а҆́ще є҆́сть. А҆́ще ли нѝ. Сла́ва, хра́ма ст҃а́гѡ: И҆ ны́нѣ, пра́здника. Прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе, пре́жде <anchor type="folio" number="64v" label="ѯ҃д ѡ҆б."/> недѣ́ли пред̾ воздви́женїемъ: рѧ́дъ же под̾ зача́ло, пото́мъ ст҃а́гѡ. Прича́стенъ: Хвали́те гдⷭ҇а съ нб҃съ: и҆ ст҃а́гѡ, а҆́ще є҆́сть, а҆́ще ли нѝ, пра́здника.</p>
<p>[зрѝ] Сꙋббѡ́та пред̾ воздви́женїемъ. На лїтꙋргі́и, прокі́менъ, гла́съ г҃: По́йте бг҃ꙋ на́шемꙋ, по́йте, по́йте цр҃е́ви на́шемꙋ, по́йте. Сті́хъ: Всѝ ꙗ҆зы́цы восплещи́те рꙋка́ми: А҆по́столъ къ корі́нѳѧнѡмъ, зача́ло рк҃ѕ: Бра́тїе, премꙋ́дрость глаго́лемъ: А҆ллилꙋ́їа, гла́съ є҃: Млⷭ҇ти твоѧ̑, гдⷭ҇и, во вѣ́къ воспою̀ въ ро́дъ и҆ ро́дъ. Є҆ѵⷢ҇лїе матѳе́а, зача́ло л҃ѳ: Речѐ гдⷭ҇ь: и҆́же лю́битъ ѻ҆тца̀ и҆лѝ ма́терь: А҆по́столъ же и҆ є҆ѵⷢ҇лїе сꙋббѡ́ты рѧ́дъ под̾ зача́ло. Та́же ст҃а́гѡ, а҆́ще и҆́мать. Прича́стенъ днѐ.</p>
<p>Подоба́етъ вѣ́дати: А҆́ще слꙋчи́тсѧ ѿда́нїе ржⷭ҇тва̀ бцⷣы въ сꙋббѡ́тꙋ пред̾ воздви́женїемъ: Прокі́менъ, А҆ллилꙋ́їа, и҆ прича́стенъ пра́здника. А҆по́столъ, и҆ є҆ѵⷢ҇лїе пре́жде сꙋббѡ́ты пред̾ воздви́женїемъ. Та́же пра́здника. А҆ прокі́менъ сꙋббѡ́ты пред̾ воздви́женїемъ ѡ҆ставлѧ́етсѧ.</p>
<p>[зрѝ] Недѣ́лѧ пред̾ воздви́женїемъ. На ᲂу҆́трени чте́мъ въ толкова́нїи є҆ѵⷢ҇лїа ѿ і҆ѡа́нна: и҆ днѐ рѧ́дъ. На лїтꙋргі́и, прокі́менъ, гла́съ ѕ҃: Сп҃сѝ гдⷭ҇и лю́ди твоѧ̑: Сті́хъ: Къ тебѣ̀ гдⷭ҇и воззовꙋ̀: А҆по́столъ къ гала́тѡмъ, зача́ло сє҃і: Бра́тїе, ви́дите коли́цѣми кни́гами: А҆ллилꙋ́їа, гла́съ а҃: Вознесо́хъ и҆збра́ннаго: Є҆ѵⷢ҇лїе і҆ѡа́нна, зача́ло ѳ҃: Речѐ гдⷭ҇ь: никто́же взы́де на нб҃о: Та́же рѧ́дъ. Прича́стенъ днѐ.</p>
<p>ѳ҃. 🕃 Ст҃ы́хъ и҆ пра́ведныхъ бг҃оѻтє́цъ <wide>і҆ѡакі́ма</wide> и҆ <wide>а҆́нны</wide>: И҆ ст҃а́гѡ мч҃нка <wide>севирїа́на</wide>.</p>
<p>На Гдⷭ҇и воззва́хъ, пое́мъ стїхи̑ры пра́здника г҃, гла́съ а҃, подо́бенъ: Нбⷭ҇ныхъ чинѡ́въ: І҆ѡакі́мъ и҆ а҆́нна: и҆ ст҃ы́хъ г҃, гла́съ д҃, подо́бенъ: Да́лъ є҆сѝ зна́менїе: Прїиди́те ны́нѣ: <anchor type="folio" number="65" label="ѯ҃є"/> Сла́ва, и҆ ны́нѣ, гла́съ є҃, самогла́сенъ: ѽ бл҃же́ннаѧ дво́ице: А҆́ще ли слꙋчи́тсѧ въ пѧто́къ ве́чера: Сла́ва, пра́здника: И҆ ны́нѣ, бг҃оро́диченъ пе́рвый настоѧ́щагѡ гла́са. На стїхо́внѣ, стїхи̑ры пра́здника: гла́съ в҃, подо́бенъ: Є҆гда̀ ѿ дре́ва: А҆́нна бг҃омꙋ́дреннаѧ: съ припѣ́вы. Сла́ва, и҆ ны́нѣ, пра́здника, гла́съ и҃, самогла́сенъ: И҆́же и҆з̾ непло́дныхъ ложе́снъ.</p>
<p>Тропа́рь ст҃ы́хъ, гла́съ в҃:</p>
<p>Пра́ведныхъ твои́хъ гдⷭ҇и па́мѧть пра́зднꙋюще, тѣ́ми мо́лимъ тѧ̀, сп҃сѝ дꙋ́шы на́шѧ.</p>
<p>И҆лѝ се́й, гла́съ а҃:</p>
<p>И҆̀же въ зако́ннѣй бл҃года́ти пра́ведни бы́вше, млⷣнца бг҃ода́ннаго породи́ша на́мъ, і҆ѡакі́мъ и҆ а҆́нна. тѣ́мже дне́сь свѣ́тлѡ торжествꙋ́етъ, ве́селѡ пра́зднꙋющи бж҃е́ственнаѧ цр҃ковь честнꙋ́ю ва́шꙋ па́мѧть, сла́вѧщи бг҃а, воздви́гшаго ро́гъ сп҃се́нїѧ на́мъ въ домꙋ̀ дв҃довѣ.</p>
<p>Сла́ва, и҆ ны́нѣ, пра́здника: Ржⷭ҇тво̀ твоѐ:</p>
<p>Слꙋ́жба ст҃а́гѡ севирїа́на пое́тсѧ на повече́рїи. По досто́йнѣ, и҆ по трист҃о́мъ, конда́къ пра́здника: во всѐ попра́зднство, и҆ до ѿда́нїѧ. На ᲂу҆́трени, на Бг҃ъ гдⷭ҇ь, тропа́рь пра́здника, два́жды: Сла́ва, бг҃оѻтцє́въ: И҆ ны́нѣ, пра́здника. По каѳі́смахъ сѣда́льны пра́здника. Канѡ́нъ пра́здника в҃-гѡ гла́са со і҆рмосо́мъ на ѕ҃: и҆ ст҃ы́хъ гла́съ то́йже, на ѕ҃. По г҃-й пѣ́сни, конда́къ и҆ і҆́косъ пра́здника. И҆ сѣда́ленъ ст҃ы́хъ, гла́съ є҃: Сла́ва, и҆ ны́нѣ, то́йже. По ѕ҃-й пѣ́сни,</p>
<p>Конда́къ бг҃оѻтцє́въ, гла́съ в҃. Подо́бенъ: Вы́шнихъ и҆щѧ̀:</p>
<p>Ра́дꙋетсѧ ны́нѣ а҆́нна, непло́дства разрѣши́вшисѧ соꙋ̑зъ, и҆ пита́етъ пречⷭ҇тꙋю, созыва́ющи всѧ̑ воспѣ́ти, дарова́вшаго ѿ чре́ва є҆ѧ̀ человѣ́кѡмъ є҆ди́нꙋ мт҃рь и҆ неискꙋсомꙋ́жнꙋю.</p>
<anchor type="folio" number="65v" label="ѯ҃є ѡ҆б."/>
<p>И҆ і҆́косъ: и҆ про́логъ. По ѳ҃-й пѣ́сни, Свѣти́ленъ: подо́бенъ: Посѣти́лъ ны̀: Ꙗ҆́же є҆́ѵы клѧ́твꙋ: Сла́ва, и҆ ны́нѣ: Ꙗ҆́кѡ ѿ со́лнца сл҃нце: На стїхо́внѣ стїхи̑ры пра́здника, гла́съ ѕ҃. Подо́бенъ: Тридне́венъ: съ припѣ́вы и҆́хъ. Сла́ва, и҆ ны́нѣ, пра́здника, гла́съ в҃: Дне́сь всенепоро́чнаѧ чⷭ҇таѧ: и҆ ѿпꙋ́стъ. На лїтꙋргі́и, бл҃жє́нна пра́здника, пѣ́снь а҃-ѧ в҃-гѡ гла́са, на д҃: и҆ ст҃ы́хъ пѣ́снь ѕ҃-ѧ, на д҃. По вхо́дѣ тропа́рь пра́здника: и҆ хра́ма ст҃а́гѡ: и҆ ст҃ы́хъ: Сла́ва, конда́къ ст҃ы́хъ: И҆ ны́нѣ, пра́здника. А҆́ще хра́мъ хрⷭ҇то́въ, и҆ глаго́лемъ тропа́рь, пре́жде хра́ма хрⷭ҇то́ва: и҆ пра́здника бцⷣы, и҆ хра́ма ст҃а́гѡ: и҆ ст҃ы́хъ. Та́же конда́къ хра́ма хрⷭ҇то́ва, и҆ ст҃а́гѡ. Сла́ва, конда́къ ст҃ы́хъ: И҆ ны́нѣ, пра́здника. [Си́це по вхо́дѣ тропарѝ и҆ кондакѝ глаго́лемъ и҆ въ про́чыѧ дни̑.] Прокі́менъ пра́здника и҆ до ѿда́нїѧ: пото́мъ ст҃ы́хъ, гла́съ д҃: Ди́венъ бг҃ъ во ст҃ы́хъ свои́хъ: Сті́хъ: Въ цр҃квахъ бл҃гослови́те бг҃а гдⷭ҇а: А҆по́столъ къ гала́тѡмъ, зача́ло с҃і, ѿ полꙋ̀: Бра́тїе, а҆враа́мъ два̀ сы̑на и҆мѣ̀: А҆ллилꙋ́їа, гла́съ а҃: Сп҃се́нїе првⷣныхъ ѿ гдⷭ҇а: Є҆ѵⷢ҇лїе лꙋкѝ, зача́ло л҃ѕ: Речѐ гдⷭ҇ь: никто́же ᲂу҆́бѡ свѣти́льника вже́гъ: Прича́стенъ пра́здника, и҆ до ѿда́нїѧ: и҆ ст҃ы́хъ: Ра́дꙋйтесѧ:</p>
<p><red>🕃</red> Въ то́йже де́нь прпⷣбнагѡ ѻ҆тца̀ на́шегѡ <wide>і҆ѡ́сифа</wide> волоцка́гѡ чꙋдотво́рца. Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ и҆дѣ́же хра́мъ є҆гѡ̀.</p>
<p>Тропа́рь, гла́съ є҃:</p>
<p>Ꙗ҆́кѡ по́стникѡвъ ᲂу҆добре́нїе, и҆ ѻ҆тцє́въ красотꙋ̀, млⷭ҇ти пода́телѧ, разсꙋжде́нїѧ свѣти́льника, всѝ вѣ́рнїи соше́дшесѧ восхва́лимъ, кро́тости ᲂу҆чи́телѧ, и҆ є҆ресе́й посрами́телѧ, премꙋ́драго і҆ѡ́сифа: рѡссі́йскꙋю ѕвѣздꙋ̀, молѧ́щасѧ гдⷭ҇ꙋ, поми́ловатисѧ дꙋша́мъ на́шымъ.</p>
<anchor type="folio" number="66" label="ѯ҃ѕ"/>
<p>Конда́къ, гла́съ и҃. Подо́бенъ: Взбра́нной:</p>
<p>Житїѧ̀ треволнє́нїѧ, и҆ мѧте́жъ мїрскі́й, и҆ страстна́ѧ взыгра̑нїѧ въ ничто́же вмѣни́въ, пꙋсты́нный граждани́нъ показа́лсѧ є҆сѝ, мно́гихъ бы́въ наста́вникъ і҆ѡ́сифе прпⷣбне, мона́хѡвъ собра́тель, и҆ моле́бникъ вѣ́ренъ, чистоты̀ рачи́тель, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>Въ то́йже де́нь ѡ҆брѣ́тенїе и҆ пренесе́нїе честны́хъ моще́й и҆́же во ст҃ы́хъ ѻ҆тца̀ на́шегѡ <wide>ѳеодо́сїа</wide> а҆рхїепі́скопа черни́говскагѡ.</p>
<p>Тропа́рь, гла́съ д҃:</p>
<p>Преꙋдо́бренъ во а҆рхїере́ехъ, ст҃и́телю ѳеодо́сїе, бы́лъ є҆сѝ свѣти́ло своемꙋ̀ ста́дꙋ, та́же преста́вилсѧ є҆сѝ въ вѣ̑чныѧ ѻ҆би́тєли. ᲂу҆молѝ ᲂу҆ прⷭ҇то́ла цр҃ѧ̀ сла́вы, и҆зба́витисѧ на́мъ ѿ находѧ́щихъ на ны̀ ѕѡ́лъ, и҆ сп҃сти́сѧ дꙋша́мъ на́шымъ, свѧ́те, мл҃твами твои́ми.</p>
<p>Конда́къ, гла́съ то́йже:</p>
<p>Па́стырей нача́льникꙋ хрⷭ҇тꙋ̀ трꙋди́лсѧ є҆сѝ, ст҃и́телю ѳеодо́сїе, на па́жити дꙋхо́внѣй пита́ѧ словє́сныѧ твоѧ̑ ѻ҆́вцы, и҆ прїѧ́лъ є҆сѝ ѿ хрⷭ҇та̀ сп҃са цѣле́бный да́ръ, цѣли́ти ѿ не́мощи дꙋше́вныѧ и҆ тѣле́сныѧ, всѧ́каго съ вѣ́рою приходѧ́щаго къ цѣлє́бнымъ твои̑мъ моще́мъ. молѝ, свѧ́те, ѡ҆ призыва́ющихъ и҆́мѧ твоѐ, ѿ навѣ́тѡвъ вра́жїихъ сп҃сти́сѧ дꙋша́мъ на́шымъ.</p>
<p>і҃. Ст҃ы́хъ мꙋ́ченицъ, <wide>минодѡ́ры</wide>, <wide>митродѡ́ры</wide> и҆ <wide>нѷмфодѡ́ры</wide>.</p>
<p>На Гдⷭ҇и воззва́хъ, стїхи̑ры пра́здника г҃: гла́съ и҃. Подо́бенъ: ѽ пресла́внагѡ чꙋдесѐ! и҆ ст҃ы́хъ г҃, гла́съ д҃. Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника, гла́съ в҃: Что̀ шꙋ́мъ пра́зднꙋющихъ: На стїхо́внѣ стїхи̑ры пра́здника, съ припѣ́вы и҆́хъ. Сла́ва, и҆ ны́нѣ, пра́здника гла́съ в҃: Пронарече́ннаѧ всѣ́хъ цр҃и́ца: По Ѻ҆́ч҃е на́шъ: <anchor type="folio" number="66v" label="ѯ҃ѕ ѡ҆б."/> тропа́рь пра́здника. На ᲂу҆́трени, на Бг҃ъ гдⷭ҇ь, тропа́рь пра́здника три́жды, и҆ ѻ҆бы̑чныѧ каѳі̑смы: и҆ сѣда́льны пра́здника. Канѡ́нъ пра́здника, гла́съ и҃, со і҆рмосо́мъ на и҃: и҆ мч҃нцъ, на д҃, гла́съ д҃. По г҃-й пѣ́сни,</p>
<p>Конда́къ мч҃нцъ, гла́съ д҃. Подо́бенъ: Вознесы́йсѧ:</p>
<p>За трⷪ҇цꙋ терпѣли́внѡ страда́льчествовавшыѧ, многоко́зненнаго врага̀ побѣди́сте, бра́тски ѡ҆бле́кшесѧ дх҃омъ. тѣ́мже водвори́стесѧ съ пѧтьмѝ дѣ́вами въ нбⷭ҇номъ стрⷭ҇тотє́рпицы черто́зѣ, и҆ со а҆́гг҃лы всецр҃ю̀ въ весе́лїи непреста́ннѡ предстоитѐ.</p>
<p>И҆ сѣда́ленъ мч҃нцъ: Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ пра́здника. По ѳ҃-й пѣ́сни, свѣти́ленъ пра́здника. На стїхо́внѣ стїхи̑ры пра́здника: Сла́ва, и҆ ны́нѣ, пра́здника, гла́съ д҃: Всемі́рнаѧ ра́дость: На лїтꙋргі́и бл҃жє́нна пра́здника: пѣ́снь д҃ и҆ є҃-ѧ, на и҃.</p>
<p>а҃і. Прпⷣбныѧ ма́тере на́шеѧ <wide>ѳеодѡ́ры</wide> а҆леѯандрі́йскїѧ.</p>
<p>[Здѣ́ же пое́тсѧ слꙋ́жба и҆ сщ҃енномч҃нка <wide>а҆ѵтоно́ма</wide>.] На гдⷭ҇и воззва́хъ, стїхи̑ры прпⷣбныѧ г҃, гла́съ д҃, подо́бенъ: Ꙗ҆́кѡ до́блѧ: И҆ а҆ѵтоно́ма, г҃, гла́съ и҆ подо́бенъ то́йже: Сла́ва, и҆ ны́нѣ, пра́здника: гла́съ то́йже самогла́сенъ: А҆́гг҃ловымъ прорече́нїемъ. На стїхо́внѣ стїхи̑ры пра́здника: Сла́ва, и҆ ны́нѣ, гла́съ д҃: Непло́ды безча́днаѧ:</p>
<p>Тропа́рь прпⷣбныѧ, гла́съ и҃:</p>
<p>Въ тебѣ̀ мт҃и и҆звѣ́стнѡ сп҃се́сѧ є҆́же по ѡ҆́бразꙋ: прїи́мши бо крⷭ҇тъ, послѣ́довала є҆сѝ хрⷭ҇тꙋ̀, и҆ дѣ́ющи ᲂу҆чи́ла є҆сѝ презира́ти ᲂу҆́бѡ пло́ть, прехо́дитъ бо, прилѣжа́ти же ѡ҆ дꙋшѝ ве́щи безсме́ртнѣй: тѣ́мже и҆ со а҆́гг҃лы сра́дꙋетсѧ, прпⷣбнаѧ ѳеодѡ́ро, дꙋ́хъ тво́й.</p>
<anchor type="folio" number="67" label="ѯ҃з"/>
<p>Сла́ва, и҆ ны́нѣ, пра́здника. На ᲂу҆́трени, на Бг҃ъ гдⷭ҇ь, тропа́рь пра́здника, два́жды: Сла́ва, ст҃ы́ѧ: И҆ ны́нѣ, пра́здника, и҆ ѻ҆бы̑чныѧ каѳі̑смы и҆ сѣда́льны пра́здника. Канѡ́нъ пра́здника, гла́съ в҃, со і҆рмосо́мъ на ѕ҃: И҆ прпⷣбныѧ, гла́съ д҃, на д҃: и҆ а҆ѵтоно́ма, гла́съ и҃, на д҃. По г҃-й пѣ́сни,</p>
<p>Конда́къ ст҃ы́ѧ, гла́съ в҃:</p>
<p>Подо́бенъ: Вы́шнихъ и҆щѧ̀:</p>
<p>Тѣ́ло твоѐ поста́ми и҆знꙋри́вши, бдѣ́нными мл҃твами творца̀ ᲂу҆моли́ла є҆сѝ ѡ҆ грѣсѣ̀ твое́мъ, ꙗ҆́кѡ да прїи́меши соверше́нное проще́нїе: и҆ прїѧ́ла є҆сѝ ѡ҆ставле́нїе, пꙋ́ть покаѧ́нїѧ показа́вши.</p>
<p>И҆ ст҃а́гѡ, Конда́къ, гла́съ в҃: Подо́бенъ: Вы́шнихъ и҆щѧ̀:</p>
<p>Бж҃е́ствєннаѧ премꙋ́дре, непоро́чнѣ тайноводи́лъ є҆сѝ, же́ртва прїѧ́тнаѧ бы́лъ є҆сѝ бг҃обл҃же́нне: хрⷭ҇то́вꙋ бо пи́лъ є҆сѝ ча́шꙋ пресла́вне, свѣти́льниче всемі́рный, молѧ̀ непреста́ннѡ ѡ҆ всѣ́хъ на́съ.</p>
<p>И҆ сѣда́ленъ ст҃ы́ѧ. Сла́ва, мч҃нка. И҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ пра́здника. По ѳ҃-й пѣ́сни, свѣти́ленъ пра́здника. На стїхо́внѣ стїхи̑ры пра́здника. Сла́ва, и҆ ны́нѣ, гла́съ и҃: Въ бл҃гознамени́тый де́нь: На лїтꙋргі́и, бл҃жє́нна пра́здника, пѣ́снь з҃-ѧ и҆ и҃-ѧ, на и҃. Прокі́менъ, гла́съ д҃: Ди́венъ бг҃ъ во ст҃ы́хъ свои́хъ, бг҃ъ і҆и҃левъ. Сті́хъ: Въ цр҃квахъ бл҃гослови́те бг҃а: А҆по́столъ къ гала́тѡмъ, зача́ло с҃и: Пре́жде прише́ствїѧ вѣ́ры: А҆ллилꙋ́їа, гла́съ а҃: Терпѧ̀ потерпѣ́хъ гдⷭ҇а, и҆ внѧ́тъ мѝ: Є҆ѵⷢ҇лїе і҆ѡа́нна, зача́ло к҃и: Приведо́ша кни́жницы: Прича́стенъ, Въ па́мѧть вѣ́чнꙋю:</p>
<anchor type="folio" number="67v" label="ѯ҃з ѡ҆б."/>
<p>в҃і. Ст҃а́гѡ сщ҃енномч҃нка <wide>а҆ѵтоно́ма</wide>:</p>
<p>Въ се́й де́нь ѿдае́тсѧ пра́здникъ ржⷭ҇тва̀ прест҃ы́ѧ бцⷣы, и҆ пое́тсѧ всѧ̀ слꙋ́жба пра́здника.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры пра́здника, на ѕ҃: Сла́ва, и҆ ны́нѣ, пра́здника. [А҆́ще же въ пѧто́къ ве́чера, Сла́ва, пра́здника: И҆ ны́нѣ, догма́тїкъ настоѧ́щагѡ гла́са. Прокі́менъ днѐ, кромѣ̀ вхо́да и҆ паремі́й. и҆ а҆́бїе, Сподо́би гдⷭ҇и: Є҆ктенїа̀, И҆спо́лнимъ вече́рнюю: На стїхо́внѣ стїхи̑ры, и҆ Сла́ва, и҆ ны́нѣ, пра́здника. По Ѻ҆́ч҃е на́шъ, тропа́рь пра́здника, є҆ди́ножды: и҆ є҆ктенїа̀, и҆ ѿпꙋ́стъ. На повече́рїи, конда́къ пра́здника. Полꙋ́нощницꙋ же пое́мъ по ѻ҆бы́чаю, съ каѳі́смою и҆ тропарѝ ѻ҆бы́чными, а҆ не пра́здника. Глаго́лемъ же и҆ мл҃твꙋ, Помѧнѝ гдⷭ҇и въ наде́жди: На ᲂу҆́трени, на Бг҃ъ гдⷭ҇ь, тропа́рь пра́здника, два́жды: Сла́ва, и҆ ны́нѣ, то́йже. По каѳі́смахъ сѣда́льны пра́здника: и҆ чте́нїе, и҆ ѱало́мъ н҃. Канѡ́ны пра́здника: пе́рвый со і҆рмосо́мъ на и҃, дрꙋгі́й со і҆рмосо́мъ на ѕ҃. І҆рмосы́ же пое́мъ ѻ҆бою̀ канѡ́нѡвъ, по два́жды. Катава́сїа, Крⷭ҇тъ начерта́въ: По г҃-й пѣ́сни, сѣда́ленъ пра́здника, два́жды. По ѕ҃-й пѣ́сни, конда́къ и҆ і҆́косъ пра́здника. На ѳ҃-й пѣ́сни. Чⷭ҇тнѣ́йшꙋю не пое́мъ: Но пое́мъ припѣ́вы пра́здника. На схо́дѣ катава́сїа, Та́инъ є҆сѝ: и҆ дрꙋгі́й, Снѣ́дїю дре́ва: съ припѣ́вы пра́здника. Свѣти́ленъ пра́здника, два́жды. На хвали́техъ, стїхи̑ры пра́здника, на д҃: Сла́ва, и҆ ны́нѣ, пра́здника. Славосло́вїе вели́кое. По трист҃о́мъ, тропа́рь пра́здника, є҆ди́ножды. Є҆ктєнїѝ, и҆ ѿпꙋ́стъ, и҆ и҆схожде́нїе въ притво́ръ, и҆ ча́съ а҃-й. На часѣ́хъ тропа́рь и҆ конда́къ пра́здника. На лїтꙋргі́и, бл҃жє́нна ѻ҆бою̀ канѡ́нѡвъ пѣ́снь ѳ҃-ѧ на и҃. По вхо́дѣ тропа́рь пра́здника: Сла́ва, и҆ ны́нѣ, <anchor type="folio" number="68" label="ѯ҃и"/> конда́къ пра́здника. Прокі́менъ, А҆ллилꙋ́їа, и҆ прича́стенъ пра́здника. А҆по́столъ и҆ є҆ѵⷢ҇лїе днѐ, и҆ пра́здника.</p>
<p><red>🕅</red> Подоба́етъ вѣ́дати, а҆́ще слꙋчи́тсѧ ѿда́нїе ржⷭ҇тва̀ бцⷣы въ недѣ́лю. Въ сꙋббѡ́тꙋ на ма́лѣй вече́рни стїхи̑ры воскрⷭ҇ны, по ѻ҆бы́чаю. На стїхо́внѣ стїхи́ра воскрⷭ҇на є҆ди́на, и҆ пра́здника стїхо́вна, съ припѣ́вы свои́ми, вели́кїѧ вече́рни: Сла́ва, и҆ ны́нѣ, пра́здника. Тропа́рь воскрⷭ҇нъ: Сла́ва, и҆ ны́нѣ, пра́здника. На вели́цѣй вече́рни, по ѻ҆бы́чной каѳі́смѣ, на Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ є҆ди́нъ: и҆ пра́здника ѕ҃: поє́мыѧ на са́мый пра́здникъ. Сла́ва, пра́здника: И҆ ны́нѣ, бг҃оро́диченъ пе́рвый гла́са. На лїті́и стїхи̑ры, и҆ Сла́ва, и҆ ны́нѣ, пра́здника. На стїхо́внѣ стїхи̑ры воскрⷭ҇ны. Сла́ва, и҆ ны́нѣ, пра́здника. На бл҃гослове́нїи хлѣ́бѡвъ тропа́рь, Бцⷣе дв҃о: два́жды: и҆ пра́здника, є҆ди́ножды. и҆ чте́нїе въ посла́нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды: Сла́ва, и҆ ны́нѣ, пра́здника. По каѳі́смахъ сѣда́льны воскрⷭ҇ны, съ бг҃оро́дичны и҆́хъ. и҆ чте́нїе въ толково́мъ є҆ѵⷢ҇лїи, недѣ́лѧ пред̾ воздви́женїемъ. Посе́мъ непоро́чны. И҆ ѵ҆пакоѝ гла́са, и҆ чте́нїе, недѣ́лѧ рѧ́дъ. Степє́нна, и҆ прокі́менъ гла́са. Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: ѱало́мъ н҃. стїхи́ра воскрⷭ҇на, и҆ про́чее по ѻ҆бы́чаю. Канѡ́нъ воскрⷭ҇нъ со і҆рмосо́мъ на д҃, и҆ бцⷣы на в҃, и҆ пра́здника ѻ҆́ба канѡ́на на и҃. Катава́сїа, Крⷭ҇тъ начерта́въ: По г҃-й пѣ́сни, конда́къ и҆ і҆́косъ пра́здника: и҆ сѣда́ленъ пра́здника, два́жды. По ѕ҃-й пѣ́сни, конда́къ и҆ і҆́косъ воскрⷭ҇нъ, и҆ про́логъ. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ: Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны на д҃: и҆ пра́здника со сла́внымъ на д҃: <anchor type="folio" number="68v" label="ѯ҃и ѡ҆б."/> припѣ́вы пра́здника. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: Славосло́вїе вели́кое. По трист҃о́мъ тропа́рь воскрⷭ҇нъ то́чїю. Є҆ктєнїѝ, и҆ ѿпꙋ́стъ, и҆ ѡ҆глаше́нїе стꙋді́тово. И҆ и҆схожде́нїе ѻ҆бы́чное въ притво́ръ, и҆ ча́съ а҃-й, и҆ коне́чный ѿпꙋ́стъ. На часѣ́хъ, тропа́рь воскрⷭ҇нъ: Сла́ва, пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ пра́здника, и҆ воскрⷭ҇нъ, глаго́лемъ премѣнѧ́юще. На лїтꙋргі́и, бл҃жє́нна гла́са на ѕ҃: и҆ пра́здника пѣ́снь ѳ҃-ѧ, на д҃. По вхо́дѣ, тропа́рь воскрⷭ҇нъ, и҆ пра́здника. Сла́ва, конда́къ воскрⷭ҇нъ: И҆ ны́нѣ, пра́здника. Прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе, недѣ́ли пред̾ воздви́женїемъ, и҆ рѧ́дъ под̾ зача́ло. Та́же бцⷣы. Прича́стенъ, Хвали́те гдⷭ҇а съ нб҃съ: дрꙋгі́й пра́здника, Ча́шꙋ сп҃се́нїѧ.</p>
<p>г҃і. <red>🕃</red> Па́мѧть ѡ҆бновле́нїй хра́ма ст҃а́гѡ, хрⷭ҇та̀ и҆ бг҃а на́шегѡ, воскрⷭ҇нїѧ: И҆ предпра́зднство воздви́женїѧ чⷭ҇тна́гѡ и҆ животворѧ́щагѡ крⷭ҇та̀: И҆ ст҃а́гѡ сщ҃енномч҃нка <wide>корни́лїа</wide> со́тника.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры на ѕ҃: ѡ҆бновле́нїѧ, г҃, гла́съ ѕ҃, самогла́сны: и҆ ст҃а́гѡ, г҃, гла́съ д҃. Подо́бенъ: Да́лъ є҆сѝ зна́менїе: Сла́ва, ѡ҆бновле́нїѧ, гла́съ ѕ҃, самогла́сенъ: Па́мѧть ѡ҆бновле́нїй. И҆ ны́нѣ, предпра́зднства, гла́съ то́йже: Дне́сь дре́во ꙗ҆ви́сѧ: [А҆́ще ли въ пѧто́къ ве́чера, И҆ ны́нѣ, бг҃оро́диченъ пе́рвый, настоѧ́щагѡ гла́са.] Вхо́дъ. Прокі́менъ днѐ, чтє́нїѧ г҃, ѡ҆бновле́нїѧ: а҃-е, Црⷭ҇твъ тре́тїихъ: Ста̀ соломѡ́нъ: в҃-е, При́тчей: Бг҃ъ премꙋ́дростїю: г҃-е, При́тчей: Премꙋ́дрость созда̀ себѣ̀ до́мъ: и҆ є҆ктєнїѝ. На стїхо́внѣ стїхи̑ры крⷭ҇та̀, гла́съ є҃, подо́бенъ: Ра́дꙋйсѧ живоно́сный <anchor type="folio" number="69" label="ѯ҃ѳ"/> крⷭ҇те: съ припѣ́вы и҆́хъ. пе́рвый, Возноси́те гдⷭ҇а бг҃а на́шего: вторы́й, Бг҃ъ же цр҃ь на́шъ пре́жде вѣ́ка: Сла́ва, ѡ҆бновле́нїѧ, гла́съ в҃, самогла́сенъ: Ѡ҆бновле́нїе соверша́юще, И҆ ны́нѣ, предпра́зднства, гла́съ то́йже: Бж҃е́ственное сокро́вище: По трист҃о́мъ,</p>
<p>Тропа́рь ѡ҆бновле́нїѧ, гла́съ д҃:</p>
<p>Ꙗ҆́коже вы́шнїѧ тве́рди бл҃голѣ́пїе, и҆ ни́жнюю споказа́лъ є҆сѝ красотꙋ̀ ст҃а́гѡ селе́нїѧ сла́вы твоеѧ̀ гдⷭ҇и, ᲂу҆твердѝ сїѐ во вѣ́къ вѣ́ка, и҆ прїимѝ на̑ша въ не́мъ непреста́ннѡ приноси̑маѧ тебѣ̀ молє́нїѧ бцⷣею, всѣ́хъ животѐ и҆ воскрⷭ҇нїе.</p>
<p>Сла́ва, мч҃нка, гла́съ то́йже: И҆ нра́вѡмъ прича́стникъ: пи́санъ сегѡ̀ мѣ́сѧца въ г҃-й де́нь.</p>
<p>И҆ ны́нѣ, предпра́зднства, гла́съ то́йже:</p>
<p>Животворѧ́щїй крⷭ҇тъ твоеѧ̀ бл҃гости, є҆го́же дарова́лъ є҆сѝ на́мъ недостѡ́йнымъ гдⷭ҇и, тебѣ̀ прино́симъ въ мл҃твꙋ: сп҃сѝ <wide>і҆мпера́тора</wide>, и҆ гра́дъ тво́й молѧ́щїйсѧ, бцⷣею є҆ди́не чл҃вѣколю́бче.</p>
<p>И҆ ѿпꙋ́стъ. На повече́рїи, по трист҃о́мъ конда́къ ѡ҆бновле́нїѧ. На ᲂу҆́трени, на Бг҃ъ гдⷭ҇ь, тропа́рь ѡ҆бновле́нїѧ, два́жды: Сла́ва, ст҃а́гѡ: И҆ ны́нѣ, предпра́зднства: и҆ ѻ҆бы̑чныѧ каѳі̑смы. По а҃-й каѳі́смѣ сѣда́ленъ ѡ҆бновле́нїѧ, гла́съ д҃, подо́бенъ: Ско́рѡ предварѝ: Всѧ̑ просвѣтѝ: Сла́ва, и҆ ны́нѣ, то́йже: и҆ чте́нїе. По в҃-й каѳі́смѣ сѣда́ленъ, гла́съ и҆ подо́бенъ то́йже: Пра́зднственный дне́сь: Сла́ва, и҆ ны́нѣ, то́йже: и҆ чте́нїе. Канѡ́ны г҃: ѡ҆бновле́нїѧ, гла́съ д҃, со і҆рмо́сомъ на ѕ҃: и҆ предпра́зднства, гла́съ то́йже, на д҃: и҆ ст҃а́гѡ, гла́съ є҃, на д҃. Катава́сїа, Крⷭ҇тъ начерта́въ: По г҃-й пѣ́сни,</p>
<p>Конда́къ ѡ҆бновле́нїѧ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Не́бо многосвѣ́тлое цр҃ковь показа́сѧ, всѧ̑ просвѣща́ющаѧ вѣ̑рныѧ. въ не́йже стоѧ́ще зове́мъ: се́й до́мъ ᲂу҆твердѝ гдⷭ҇и.</p>
<anchor type="folio" number="69v" label="ѯ҃ѳ ѡ҆б."/>
<p>И҆ сѣда́ленъ, гла́съ и҃. Сла́ва, ст҃а́гѡ, гла́съ д҃: И҆ ны́нѣ, предпра́зднства, гла́съ то́йже. По ѕ҃-й пѣ́сни,</p>
<p>Конда́къ ѡ҆бновле́нїѧ, гла́съ в҃. Подо́бенъ: Твє́рдыѧ:</p>
<p>Ѡ҆бновле́нїѧ дх҃а въ сердца́хъ, и҆ просвѣще́нїе внꙋ́трєннимъ да́рꙋй, вѣ́рою соверша́ющымъ сщ҃є́ннаѧ ѡ҆бновлє́нїѧ хра́ма до́мꙋ твоегѡ̀, є҆мꙋ́же бл҃говоли́лъ є҆сѝ созда́тисѧ въ твоѐ бж҃е́ственное и҆́мѧ, є҆ди́не во ст҃ы́хъ прославлѧ́емый.</p>
<p>И҆ і҆́косъ: и҆ про́логъ. По ѳ҃-й пѣ́сни свѣти́ленъ ѡ҆бновле́нїѧ, подо́бенъ: Дх҃омъ: Ю҆́же пречⷭ҇тою кро́вїю: Сла́ва, и҆ ны́нѣ, Свѣтода́тельными: На хвали́техъ стїхи̑ры ѡ҆бновле́нїѧ на ѕ҃, гла́съ д҃, подо́бенъ: Да́лъ є҆сѝ зна́менїе: Дне́сь бж҃е́ственный и҆ сщ҃е́нный: И҆́ны стїхи̑ры, гла́съ а҃, самогла́сны: Ѡ҆бновлѧ́йсѧ, ѡ҆бновлѧ́йсѧ: Сла́ва, гла́съ г҃, Къ себѣ̀ восходѝ человѣ́че: И҆ ны́нѣ, предпра́зднства, гла́съ то́йже: хрⷭ҇тѐ бж҃е на́шъ: Славосло́вїе вели́кое. По трист҃о́мъ, тропа́рь ѡ҆бновле́нїѧ: Сла́ва, ст҃а́гѡ: И҆ ны́нѣ, крⷭ҇та̀. Є҆ктєнїѝ, и҆ ѿпꙋ́стъ, и҆ ча́съ а҃. На а҃-мъ часѣ̀, тропа́рь ѡ҆бновле́нїѧ: Сла́ва, крⷭ҇та̀: И҆ ны́нѣ, бг҃оро́диченъ часѡ́въ. Кондакѝ на часѣ́хъ премѣнѧ́юще глаго́лемъ. На лїтꙋргі́и, бл҃жє́нна ѿ канѡ́на ѡ҆бновле́нїѧ, пѣ́снь г҃-ѧ и҆ ѕ҃-ѧ. По вхо́дѣ тропа́рь ѡ҆бновле́нїѧ, и҆ крⷭ҇та̀, и҆ ст҃а́гѡ. Сла́ва, и҆ ны́нѣ, конда́къ ѡ҆бновле́нїѧ. Прокі́менъ, гла́съ д҃: До́мꙋ твоемꙋ̀ подоба́етъ ст҃ы́нѧ гдⷭ҇и въ долготꙋ̀ дні́й. Сті́хъ: Гдⷭ҇ь воцр҃и́сѧ, въ лѣ́потꙋ ѡ҆блече́сѧ. А҆по́столъ ко є҆вре́ємъ, зача́ло т҃з: Ст҃а̑ѧ зва̑нїѧ: А҆ллилꙋ́їа, гла́съ в҃: Ѡ҆снова̑нїѧ є҆гѡ̀ на гора́хъ ст҃ы́хъ. Сті́хъ: Пресла̑внаѧ глаго́лашасѧ ѡ҆ тебѣ̀ гра́де бж҃їй. Є҆ѵⷢ҇лїе матѳе́а, зача́ло ѯ҃з: Прїи́де і҆и҃съ во страны̑ кесарі́и фїлі́пповы: Прича́стенъ: Гдⷭ҇и возлюби́хъ <anchor type="folio" number="70" label="ѻ҃"/> бл҃голѣ́пїе до́мꙋ твоегѡ̀, и҆ мѣ́сто селе́нїѧ сла́вы твоеѧ̀. А҆ллилꙋ́їа, три́жды.</p>
<p>[зрѝ] Вѣ́домѡ же бꙋ́ди и҆ сїѐ: А҆́ще слꙋчи́тсѧ воздви́женїе чⷭ҇тна́гѡ крⷭ҇та̀ въ недѣ́лю: Въ сꙋббѡ́тꙋ же пред̾ воздви́женїемъ, на лїтꙋргі́и: Прокі́менъ, и҆ А҆ллилꙋ́їа ѡ҆бновле́нїѧ. є҆ди́нъ. Сꙋббѡ́ты же прокі́менъ пред̾ воздви́женїемъ ѡ҆ставлѧ́етсѧ. А҆по́столъ, и҆ є҆ѵⷢ҇лїе пре́жде ѡ҆бновле́нїѧ, и҆ пото́мъ сꙋббѡ́ты пред̾ воздви́женїемъ: Прича́стенъ ѡ҆бновле́нїѧ. Рѧдовы́й же а҆по́столъ, и҆ є҆ѵⷢ҇лїе вычита́емъ напредѝ: Недѣ́ли же пред̾ воздви́женїемъ, чте́тсѧ а҆по́столъ, и҆ є҆ѵⷢ҇лїе, въ мимоше́дшꙋю недѣ́лю.</p>
<p><red>🕅</red> Подоба́етъ вѣ́дати: Ꙗ҆́кѡ а҆́ще слꙋчи́тсѧ ѡ҆бновле́нїе, г҃і де́нь въ недѣ́лю, ѡ҆ставлѧ́етсѧ слꙋ́жба ст҃а́гѡ корни́лїа, и҆ пое́тсѧ, є҆гда̀ разсꙋ́дитъ є҆кклисїа́рхъ. Пое́тсѧ же воскрⷭ҇на слꙋ́жба со ѡ҆бновле́нїемъ: и҆ съ предпра́зднствомъ чⷭ҇тна́гѡ крⷭ҇та̀. На ма́лѣй вече́рни, стїхи̑ры воскрⷭ҇ны, и҆ бцⷣы по ѻ҆бы́чаю. Тропа́рь воскрⷭ҇нъ. Сла́ва, и҆ ны́нѣ, бг҃оро́диченъ. На вели́цѣй вече́рни, Бл҃же́нъ мꙋ́жъ, каѳі́сма всѧ̀. На гдⷭ҇и воззва́хъ, стїхи̑ры воскрⷭ҇ны, г҃: и҆ а҆нато́лїевъ є҆ди́нъ. И҆ ѡ҆бновле́нїѧ, г҃: и҆ крⷭ҇та̀ г҃, гла́съ є҃: Подо́бенъ: Ра́дꙋйсѧ: пи́саны на стїхо́внѣ. Сла́ва, ѡ҆бновле́нїѧ: И҆ ны́нѣ, бг҃оро́диченъ а҃-й гла́са. Вхо́дъ: И҆ чтє́нїѧ г҃, ѡ҆бновле́нїѧ. На лїті́и стїхи́ра хра́ма: И҆ ѡ҆бновле́нїѧ хвали̑тныѧ. гла́съ а҃: Ѡ҆бновлѧ́йсѧ, ѡ҆бновлѧ́йсѧ: И҆ гла́са д҃-гѡ: Ѡ҆бновлѧ́етсѧ дне́сь: Гла́съ то́йже: Посредѝ землѝ возноси́ма: Сла́ва, гла́съ є҃: И҆́же въ нѣ́дрѣхъ: И҆ ны́нѣ, гла́съ ѕ҃: Дне́сь дре́во ꙗ҆ви́сѧ: На стїхо́внѣ стїхи̑ры воскрⷭ҇ны гла́са. Сла́ва, гла́съ в҃: Ѡ҆бновле́нїе соверша́юще: И҆ ны́нѣ, крⷭ҇та̀, гла́съ то́йже: Бж҃е́ственное сокро́вище: На бл҃гослове́нїи хлѣ́бѡвъ тропа́рь: Бцⷣе дв҃о, два́жды. И҆ ѡ҆бновле́нїѧ є҆ди́ножды. И҆ чте́нїе въ посла́<anchor type="folio" number="70v" label="ѻ҃ ѡ҆б."/>нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ, два́жды: Сла́ва, ѡ҆бновле́нїѧ: И҆ ны́нѣ, крⷭ҇та̀. По каѳі́смахъ сѣда́льны воскрⷭ҇ны: Сла́ва, и҆ ны́нѣ, ѡ҆бновле́нїѧ. [Бг҃оро́дичны же ѡ҆ставлѧ́ютсѧ.] И҆ чте́нїе во є҆ѵⷢ҇лїи, недѣ́лѧ пред̾ воздви́женїемъ. По непоро́чныхъ ѵ҆пакоѝ: И҆ чте́мъ во є҆ѵⷢ҇лїи недѣ́лю рѧдовꙋ́ю. Степє́нны, и҆ прокі́менъ гла́са: Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: и҆ ѱало́мъ н҃. Стїхи́ра воскрⷭ҇на. Канѡ́нъ воскрⷭ҇нъ со і҆рмосо́мъ на д҃: бцⷣы на в҃: ѡ҆бновле́нїю на д҃: и҆ крⷭ҇та̀ на д҃. Катава́сїа: Крⷭ҇тъ начерта́въ: По г҃-й пѣ́сни, конда́къ и҆ і҆́косъ ѡ҆бновле́нїѧ: И҆ сѣда́ленъ. Сла́ва, и҆ ны́нѣ, крⷭ҇та̀: И҆ чте́нїе. По ѕ҃-й пѣ́сни, конда́къ воскрⷭ҇нъ: И҆ і҆́косъ. И҆ про́логъ. На ѳ҃-й пѣ́сни, пое́мъ Чⷭ҇тнѣ́йшꙋю. Свѣти́ленъ воскрⷭ҇нъ: Сла́ва, ѡ҆бновле́нїѧ: И҆ ны́нѣ, крⷭ҇та̀. На хвали́техъ стїхи̑ры воскрⷭ҇ны, д҃: И҆ ѡ҆бновле́нїѧ, гла́съ д҃, подо́бенъ: Да́лъ є҆сѝ зна́менїе: двѣ̀. И҆ самогла́сны двѣ̀, гла́съ г҃: Къ себѣ̀ восходѝ человѣ́че: Дрꙋгі́й, Хрⷭ҇тѐ бж҃е на́шъ: Пе́рвый припѣ́въ: До́мꙋ твоемꙋ̀ подоба́етъ ст҃ы́нѧ гдⷭ҇и въ долготꙋ̀ дні́й. Дрꙋгі́й: Гдⷭ҇ь воцр҃и́сѧ, въ лѣ́потꙋ ѡ҆блече́сѧ: Сла́ва, стїхи́ра є҆ѵⷢ҇льскаѧ. И҆ ны́нѣ, Пребл҃гослове́нна є҆сѝ бцⷣе дв҃о: Славосло́вїе вели́кое. Тропа́рь воскрⷭ҇нъ: И҆ є҆ктєнїѝ. И҆ ѿпꙋ́стъ: И҆ ѡ҆глаше́нїе. И҆ ѻ҆бы́чное и҆схожде́нїе въ притво́ръ. И҆ ча́съ а҃-й. На часѣ́хъ, тропа́рь воскрⷭ҇нъ. Сла́ва, ѡ҆бновле́нїѧ: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ воскрⷭ҇нъ, и҆ ѡ҆бновле́нїѧ, премѣнѧ́юще глаго́лемъ. На лїтꙋргі́и бл҃жє́нна воскрⷭ҇на гла́са, на ѕ҃: И҆ ѡ҆бновле́нїѧ, пѣ́снь г҃-ѧ, на д҃. По вхо́дѣ, тропа́рь воскрⷭ҇нъ, и҆ ѡ҆бновле́нїѧ и҆ крⷭ҇та̀. Конда́къ воскрⷭ҇нъ: Сла́ва, и҆ ны́нѣ, ѡ҆бновле́нїѧ. Прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе пре́жде недѣ́ли пред̾ <anchor type="folio" number="71" label="ѻ҃а"/> воздви́женїемъ: И҆ рѧ́дъ под̾ зача́ло: та́же ѡ҆бновле́нїѧ. Прича́стенъ, Хвали́те гдⷭ҇а съ нб҃съ: И҆ ѡ҆бновле́нїѧ.</p>
<p>д҃і. <red>🕀</red> Всемі́рное воздви́женїе чⷭ҇тна́гѡ и҆ животворѧ́щагѡ крⷭ҇та̀:</p>
<p>И҆ ᲂу҆спе́нїе во ст҃ы́хъ ѻ҆тца̀ на́шегѡ <wide>і҆ѡа́нна</wide>, а҆рхїепⷭ҇кпа кѡнстанті́нѧ гра́да, златоꙋ́стагѡ.</p>
<p>[зрѝ] Вѣ́домо же бꙋ́ди, ꙗ҆́кѡ златоꙋ́стагѡ вослѣ́дованїе въ се́й пресвѣ́тлый де́нь, въ кѡнстанті́нѣ гра́дѣ, и҆ повсю́дꙋ не пое́тсѧ, воздви́женїѧ ра́ди чⷭ҇тна́гѡ крⷭ҇та̀, гдⷭ҇ьскагѡ пра́здника: и҆ преложи́сѧ въ г҃і де́нь ное́мврїа мѣ́сѧца.</p>
<p>Во вре́мѧ же ве́чера, кандиловжига́тель, по бл҃гослове́нїю ᲂу҆дарѧ́етъ въ кампа́нъ. І҆ере́й же вхо́дитъ въ сосꙋдохрани́тельницꙋ, и҆ полага́етъ чⷭ҇тны́й крⷭ҇тъ, со бл҃гово́нными васїлькѝ на же́ртвенникъ, на ми́сѣ, и҆ пое́мъ, На ма́лѣй вече́рни, на Гдⷭ҇и воззва́хъ, стїхи̑ры пра́здника на д҃, гла́съ а҃. Подо́бенъ: Нбⷭ҇ныхъ чинѡ́въ: Крⷭ҇тъ возно́ситсѧ: Сла́ва, и҆ ны́нѣ, гла́съ ѕ҃, самогла́сенъ: Дне́сь са́дъ: Та́же, Свѣ́те ти́хїй: Прокі́менъ днѐ. И҆ Сподо́би гдⷭ҇и: На стїхо́внѣ стїхи̑ры, гла́съ в҃. Подо́бенъ: До́ме є҆ѵфра́ѳовъ: Съ припѣ́вы и҆́хъ: Водо́ю бг҃отво́рною: Припѣ́вы: а҃-й, Возноси́те гдⷭ҇а бг҃а на́шего: в҃-й, Бг҃ъ же цр҃ь на́шъ пре́жде вѣ́ка: Сла́ва, и҆ ны́нѣ, гла́съ ѕ҃, самогла́сенъ: Дне́сь дре́во ꙗ҆ви́сѧ: Ны́нѣ ѿпꙋща́еши: Трист҃о́е, и҆ по Ѻ҆́ч҃е на́шъ:</p>
<p>Тропа́рь пра́здника, гла́съ а҃: Сп҃сѝ гдⷭ҇и лю́ди твоѧ̑ и҆ бл҃гословѝ достоѧ́нїе твоѐ, побѣ̑ды бл҃говѣ́рномꙋ <wide>і҆мпера́торꙋ</wide> на́шемꙋ, нїкола́ю а҆леѯа́ндровичꙋ, на сопроти̑вныѧ да́рꙋѧ, и҆ твоѐ сохранѧ́ѧ крⷭ҇то́мъ твои́мъ жи́тельство.</p>
<anchor type="folio" number="71v" label="ѻ҃а ѡ҆б."/>
<p>Є҆ктенїа̀ ма́лаѧ: И҆ ѿпꙋ́стъ. По ѿпꙋще́нїи же ма́лыѧ вече́рни, вхо́дитъ є҆кклисїа́рхъ со і҆ере́емъ и҆ дїа́кономъ и҆ параекклисїа́рхомъ въ же́ртвенникъ, со свѣща́ми, и҆ ѡ҆блачи́тсѧ і҆ере́й и҆ дїа́конъ: и҆ кади́въ чⷭ҇тны́й крⷭ҇тъ, глаго́летъ: Бл҃гословѝ влады́ко. І҆ере́й: Бл҃гослове́нъ бг҃ъ на́шъ: Та́же, Трист҃о́е: и҆ по Ѻ҆́ч҃е на́шъ, тропа́рь крⷭ҇та̀: Сп҃сѝ гдⷭ҇и лю́ди твоѧ̑: Сла́ва и҆ ны́нѣ:</p>
<p>Конда́къ, гла́съ д҃:</p>
<p>Вознесы́йсѧ на крⷭ҇тъ во́лею, тезоимени́томꙋ твоемꙋ̀ но́вомꙋ жи́тельствꙋ, щедрѡ́ты твоѧ̑ да́рꙋй хрⷭ҇тѐ бж҃е: возвеселѝ си́лою твое́ю бл҃говѣ́рнаго <wide>і҆мпера́тора</wide> на́шего, <wide>нїкола́ѧ а҆леѯа́ндровича</wide>, побѣ̑ды даѧ̀ є҆мꙋ̀ на сꙋпоста́ты, посо́бїе и҆мꙋ́щꙋ твоѐ ѻ҆рꙋ́жїе ми́ра, непобѣди́мꙋю побѣ́дꙋ.</p>
<p>И҆ взима́етъ і҆ере́й чⷭ҇тны́й крⷭ҇тъ со блю́домъ на главꙋ̀, и҆ вно́ситъ є҆го̀ во ст҃ы́й ѻ҆лта́рь, пред̾идꙋ́щымъ же пред̾ ни́мъ со двѣма̀ лампа́дама: И҆ полага́етъ чⷭ҇тны́й крⷭ҇тъ на ст҃о́й трапе́зѣ на є҆ѵⷢ҇льскомъ мѣ́стѣ: а҆ є҆ѵⷢ҇лїе поставлѧ́етъ на го́рнее мѣ́сто, и҆ вжига́ютъ пред̾ ни́мъ свѣщꙋ̀ на всю̀ но́щь.</p>
<p>[зрѝ] Подоба́етъ вѣ́дати: Ꙗ҆́кѡ а҆́ще слꙋчи́тсѧ пра́здникъ се́й въ недѣ́лю, ничто́же пое́тсѧ воскрⷭ҇но: ни стїхи̑ры воскрⷭ҇ны, нижѐ непоро́чны, ни степє́нна гла́са, ни є҆ѵⷢ҇лїе воскрⷭ҇ное чте́тсѧ: То́чїю, Воскрⷭ҇нїе хрⷭ҇то́во, глаго́лемъ: и҆ Ст҃ъ гдⷭ҇ь бг҃ъ: не пое́тсѧ же, но всю̀ слꙋ́жбꙋ пое́мъ пра́здника. На вели́цѣй вече́рни: А҆́ще въ сꙋббѡ́тꙋ ве́чера пое́мъ, Бл҃же́нъ мꙋ́жъ, каѳі́смꙋ всю̀. А҆́ще же въ недѣ́лю ве́чера, пое́мъ, Бл҃же́нъ мꙋ́жъ, а҃-й а҆нтїфѡ́нъ. А҆́ще же и҆́нъ де́нь, стїхоло́гїа не быва́етъ: но по ѻ҆бы́чномъ ѱалмѣ̀ пое́мъ, Гдⷭ҇и воззва́хъ, на гла́съ ѕ҃. И҆ пое́мъ стїхи̑ры пра́здника, на и҃, гла́съ ѕ҃. Подо́бенъ: Всю̀ ѿло<anchor type="folio" number="72" label="ѻ҃в"/>жи́вше: Крⷭ҇тъ воздвиза́емь: Сла́ва, и҆ ны́нѣ, гла́съ в҃: Прїиди́те всѝ ꙗ҆зы́цы: Та́же вхо́дъ. Прокі́менъ днѐ, [А҆́ще слꙋчи́тсѧ пра́здникъ се́й въ сꙋббѡ́тꙋ, въ пѧто́къ ве́чера, прокі́менъ днѐ ѡ҆ставлѧ́етсѧ: и҆ пое́тсѧ прокі́менъ вели́кїй, гла́съ з҃: Бг҃ъ на́шъ на нб҃сѝ и҆ на землѝ: поне́же въ сꙋббѡ́тꙋ ве́чера пое́тсѧ прокі́менъ, Гдⷭ҇ь воцр҃и́сѧ:] Чтє́нїѧ г҃: а҃-е И҆схо́да. Поѧ́тъ мѡѷсе́й сы́ны і҆и҃левы: в҃-е, При́тчей: Сы́не не пренебрега́й: г҃-е, Прⷪ҇ро́чества и҆са́їина: Сїѧ̑ глаго́летъ гдⷭ҇ь: ѿве́рзꙋтсѧ врата̀: И҆ посе́мъ є҆ктенїа̀: Рце́мъ всѝ: и҆ Сподо́би гдⷭ҇и: и҆ И҆спо́лнимъ вече́рнюю мл҃твꙋ: На лїті́и стїхи̑ры самогла́сны, гла́съ а҃: Дне́сь ꙗ҆́кѡ вои́стиннꙋ: Сла́ва, и҆ ны́нѣ, гла́съ д҃: Чⷭ҇тна́гѡ крⷭ҇та̀ хрⷭ҇тѐ: И҆ ѻ҆бы̑чныѧ мл҃твы бдѣ́нїѧ. На стїхо́внѣ стїхи̑ры пра́здника, гла́съ є҃. Самоподо́бенъ: Ра́дꙋйсѧ живоно́сный крⷭ҇те: съ припѣ́вы и҆́хъ, пи́саны на ма́лѣй вече́рни. Сла́ва, и҆ ны́нѣ, гла́съ и҃. Є҆го́же дре́вле мѡѷсе́й: Та́же, Ны́нѣ ѿпꙋща́еши: и҆ трист҃о́е. По Ѻ҆́ч҃е на́шъ, тропа́рь крⷭ҇та̀, гла́съ а҃: Сп҃сѝ гдⷭ҇и лю́ди твоѧ̑: три́жды, пи́санъ на ма́лѣй вече́рни. И҆ ѻ҆бы́чное бл҃гослове́нїе хлѣ́бѡвъ, и҆ раздаѧ́нїе и҆́хъ: и҆ Бꙋ́ди и҆́мѧ гдⷭ҇не, три́жды съ пѣ́нїемъ. и҆ ѱало́мъ л҃г: Бл҃гословлю̀ гдⷭ҇а: И҆ чте́мъ сло́во ѡ҆ честно́мъ дре́вѣ. На ᲂу҆́трени, на Бг҃ъ гдⷭ҇ь, тропа́рь пра́здника три́жды: И҆ ѻ҆бы̑чныѧ каѳі̑смы. По каѳі́смахъ сѣда́льны, и҆ чтє́нїѧ пра́здника. По чте́нїи же даю́тсѧ свѣщы̀ бра́тїи. Та́же полѷеле́й: И҆ сѣда́ленъ пра́здника: И҆ чте́нїе пра́здника. Степє́нна, а҃ и҆ а҆нтїфѡ́нъ д҃-гѡ гла́са. Прокі́менъ, гла́съ д҃: Ви́дѣша всѝ концы̀ землѝ сп҃се́нїе бг҃а на́шегѡ. Сті́хъ: Воспо́йте гдⷭ҇еви пѣ́снь но́вꙋ. Всѧ́кое дыха́нїе: Сті́хъ: Хвали́те бг҃а во ст҃ы́хъ є҆гѡ̀. Є҆ѵⷢ҇лїе і҆ѡа́нна, зача́ло м҃в <anchor type="folio" number="72v" label="ѻ҃в ѡ҆б."/> ѿ полꙋ̀: Речѐ гдⷭ҇ь: ѻ҆́ч҃е, просла́ви и҆́мѧ твоѐ: Та́же Воскрⷭ҇нїе хрⷭ҇то́во: и҆ ѱало́мъ н҃. Сла́ва, Мл҃твами а҆пⷭ҇лѡвъ: И҆ ны́нѣ, Мл҃твами бцⷣы: Посе́мъ стїхи́ра, гла́съ ѕ҃: Крⷭ҇те хрⷭ҇то́въ: И҆ мл҃тва, Сп҃сѝ, бж҃е, лю́ди твоѧ̑: и҆ Гдⷭ҇и поми́лꙋй, в҃і. Та́же і҆ере́й: Млⷭ҇тїю и҆ щедро́тами: Канѡ́нъ, гла́съ и҃: творе́нїе кѵ́ръ космы̀. і҆рмо́съ, Крⷭ҇тъ начерта́въ: по два́жды. Тропарѝ на в҃і: И҆ послѣдѝ і҆рмо́съ, ѻ҆́ба ли̑ка вкꙋ́пѣ: Крⷭ҇тъ начерта́въ: По г҃-й пѣ́сни сѣда́ленъ крⷭ҇та̀, гла́съ д҃: Въ тебѣ̀ требл҃же́нне: Сла́ва, и҆ ны́нѣ, то́йже. И҆ чте́нїе пра́здника. По ѕ҃-й пѣ́сни, конда́къ крⷭ҇та̀, гла́съ д҃: Вознесы́йсѧ на крⷭ҇тъ во́лею: пи́санъ по́слѣ ма́лыѧ вече́рни. И҆ і҆́косъ: И҆ чте́мъ про́логъ. На ѳ҃-й пѣ́сни вжига́ютъ па́ки свѣщы̀ бра́тїѧ. Чⷭ҇тнѣ́йшꙋю не пое́мъ, но пое́мъ припѣ́въ пра́здника: Велича́й дꙋшѐ моѧ̀: Та́же і҆рмо́съ а҃-гѡ канѡ́на: Та́инъ є҆сѝ бцⷣе: И҆ дрꙋгі́й ли́къ подо́бнѣ припѣ́въ, и҆ і҆рмо́съ: и҆ къ про́чымъ стїха́мъ то́йже припѣ́въ пое́мъ. Та́же пое́мъ и҆ вторы́й припѣ́въ: Велича́й дꙋшѐ моѧ̀: И҆ і҆рмо́съ: Снѣ́дїю дре́ва: И҆ дрꙋгі́й ли́къ, подо́бнѣ припѣ́въ, и҆ і҆рмо́съ. Тропарѝ ѻ҆бою̀ канѡ́нѡвъ на в҃і. Катава́сїа: Та́инъ є҆сѝ бцⷣе ра́й: Посе́мъ дрꙋгі́й, Снѣ́дїю дре́ва: съ припѣ́вомъ. И҆ покло́нъ: По ѳ҃-й пѣ́сни свѣти́ленъ пра́здника, подо́бенъ: Оу҆ч҃нкѡ́мъ: Крⷭ҇тъ храни́тель: два́жды. Сла́ва и҆ ны́нѣ, подо́бенъ: Жєны̀ ᲂу҆слы́шите: Крⷭ҇тъ воздвиза́етсѧ: На хвали́техъ стїхи̑ры, на д҃, гла́съ и҃, самоподо́бенъ: ѽ пресла́внагѡ чꙋдесѐ! Сла́ва, и҆ ны́нѣ, гла́съ ѕ҃, самогла́сенъ: Дне́сь происхо́дитъ крⷭ҇тъ гдⷭ҇нь: Та́же, Славосло́вїе вели́кое. Пое́мꙋ же вели́комꙋ славосло́вїю, ѡ҆блачи́тсѧ настоѧ́тель во всю̀ сщ҃е́ннꙋю ѻ҆де́ждꙋ, и҆ прїе́млетъ кади́льницꙋ съ ѳѷмїа́момъ, и҆ прихо́дитъ ко ст҃ѣ́й трапе́зѣ, и҆ кади́тъ <anchor type="folio" number="73" label="ѻ҃г"/> чⷭ҇тны́й крⷭ҇тъ крестоѡбра́знѡ, и҆ взима́етъ є҆го̀ на главꙋ̀, и҆ и҆схо́дитъ сѣ́верными две́рьми, пред̾идꙋ́щымъ є҆мꙋ̀ со двѣма̀ лампа́дами да́же до црⷭ҇кихъ вра́тъ, и҆ та́мѡ ста́въ ѡ҆жида́етъ конца̀ славосло́вїѧ и҆ трист҃а́гѡ. Семꙋ́ же сконча́нꙋ, возглаша́етъ настоѧ́тель велегла́снѡ: Премꙋ́дрость, про́сти. Мы́ же начина́емъ тропа́рь: Сп҃сѝ гдⷭ҇и лю́ди твоѧ̑: три́жды. И҆ прихо́дитъ настоѧ́тель, носѧ̀ на главѣ̀ чⷭ҇тны́й крⷭ҇тъ до среды̀ цр҃кве пред̾ ст҃ы̑ѧ црⷭ҇кїѧ двє́ри: та́мѡ ᲂу҆́бѡ ᲂу҆гото́ванꙋ а҆нало́гїю, полага́етъ верхꙋ̀ є҆гѡ̀ чⷭ҇тны́й крⷭ҇тъ, и҆ кади́тъ крестоѡбра́знѡ. Та́же твори́тъ покло́ны трѝ до землѝ, въ ко́йлибо бꙋ́ди де́нь, и҆ взе́мъ чⷭ҇тны́й крⷭ҇тъ со бл҃гово́нными васїлька́ми, на подно́жїи крⷭ҇та̀ ѡ҆бложе́нными, ста́нетъ пред̾ а҆нало́гїемъ зрѧ̀ къ восто́кѡмъ. И҆ дїа́конъ возглаша́етъ велегла́снѡ во ᲂу҆слы́шанїе всѣ́хъ: Поми́лꙋй на́съ, бж҃е, по вели́цѣй млⷭ҇ти твое́й, мо́лимсѧ тебѣ̀, ᲂу҆слы́ши на́съ, гдⷭ҇и, и҆ поми́лꙋй, рце́мъ всѝ. И҆ начина́емъ пе́рвꙋю со́тницꙋ, Гдⷭ҇и поми́лꙋй, н҃: зна́менающꙋ настоѧ́телю въ нача́лѣ чⷭ҇тны́мъ крⷭ҇то́мъ, три́жды. Та́же преклонѧ́етъ главꙋ̀, є҆ли́кѡ пѧ́дїю ѿстоѧ́ти главѣ̀ ѿ землѝ, и҆ пома́лꙋ воздвиза́етсѧ горѣ̀ да́же до сконча́нїѧ втора́гѡ, н҃, Гдⷭ҇и поми́лꙋй. Є҆гда́ же доспѣ́етъ до ч҃з, Гдⷭ҇и поми́лꙋй, возвыша́етъ гла́съ сво́й є҆кклисїа́рхъ, настоѧ́тель же прѧ́мѡ стоѧ̀, и҆ конца̀ со́тницы ѡ҆жида́ѧ, зна́менꙋетъ крⷭ҇то́мъ па́ки три́жды. Та́же ѡ҆браща́етсѧ къ за́паднѣй странѣ̀. И҆ глаго́летъ дїа́конъ: Є҆щѐ мо́лимсѧ ѡ҆ бл҃гочести́вѣйшемъ, самодержа́внѣйшемъ, вели́комъ гдⷭ҇рѣ на́шемъ, <wide>і҆мпера́торѣ нїкола́ѣ а҆леѯа́ндровичѣ</wide> всеѧ̀ рѡссі́и, ѡ҆ держа́вѣ, побѣ́дѣ, пребыва́нїи, ми́рѣ, здра́вїи, сп҃се́нїи є҆гѡ̀ и҆ гдⷭ҇ꙋ бг҃ꙋ на́шемꙋ наипа́че поспѣ<anchor type="folio" number="73v" label="ѻ҃г ѡ҆б."/>ши́ти и҆ пособи́ти є҆мꙋ̀ во все́мъ, и҆ покори́ти под̾ но́зѣ є҆гѡ̀ всѧ́каго врага̀ и҆ сꙋпоста́та. Є҆щѐ мо́лимсѧ ѡ҆ сꙋпрꙋ́гѣ є҆гѡ̀, бл҃гочести́вѣйшей гдⷭ҇рнѣ, <wide>і҆мператрі́цѣ а҆леѯа́ндрѣ ѳео́дѡровнѣ</wide>. Є҆щѐ мо́лимсѧ ѡ҆ ма́тери є҆гѡ̀, бл҃гочести́вѣйшей гдⷭ҇рнѣ, <wide>і҆мператрі́цѣ марі́и ѳео́дѡровнѣ</wide>. Є҆щѐ мо́лимсѧ ѡ҆ наслѣ́дникѣ є҆гѡ̀, бл҃говѣ́рномъ гдⷭ҇рѣ, цесаре́вичѣ и҆ вели́комъ кн҃зѣ <wide>а҆леѯі́и нїкола́евичѣ</wide>, и҆ ѡ҆ все́мъ ца́рствꙋющемъ до́мѣ, рце́мъ всѝ. И҆ начина́емъ вторꙋ́ю со́тницꙋ, Гдⷭ҇и поми́лꙋй. И҆ твори́тъ настоѧ́тель второ́е воздви́женїе, ꙗ҆́коже преднаписа́сѧ. Та́же ѡ҆браща́етсѧ къ полꙋ́денной странѣ̀. И҆ глаго́летъ дїа́конъ: Є҆щѐ мо́лимсѧ ѡ҆ ѡ҆ставле́нїи грѣхѡ́въ ст҃ѣ́йшагѡ прави́тельствꙋющагѡ сѷно́да, и҆ всегѡ̀ ѡ҆ хрⷭ҇тѣ̀ бра́тства на́шегѡ, ѡ҆ здра́вїи и҆ ѡ҆ сп҃се́нїи, рце́мъ всѝ. И҆ начина́емъ тре́тїю со́тницꙋ, Гдⷭ҇и поми́лꙋй. Скончава́емѣй же то́й, ѡ҆браща́етсѧ настоѧ́тель къ сѣ́верной странѣ̀. И҆ глаго́летъ дїа́конъ: Є҆щѐ мо́лимсѧ ѡ҆ всѧ́кой дꙋшѝ хрїстїа́нстѣй, скорбѧ́щей же и҆ ѡ҆ѕло́бленнѣй, здра́вїѧ, сп҃се́нїѧ, и҆ ѡ҆ставле́нїѧ грѣхѡ́въ тре́бꙋющей, рце́мъ всѝ. И҆ быва́етъ д҃ воздви́женїе: И҆ ѡ҆браща́етсѧ настоѧ́тель къ восто́кѡмъ. И҆ глаго́летъ дїа́конъ: Є҆щѐ мо́лимсѧ ѡ҆ всѣ́хъ слꙋжа́щихъ и҆ послꙋжи́вшихъ во ст҃ѣ́й ѻ҆би́тели се́й [и҆лѝ хра́мѣ се́мъ], ѻ҆тє́цъ и҆ бра́тїй на́шихъ, ѡ҆ здра́вїи и҆ ѡ҆ сп҃се́нїи, и҆ ѡ҆ставле́нїи грѣхѡ́въ и҆́хъ, рце́мъ всѝ. И҆ начина́емъ пѧ́тꙋю со́тницꙋ. По пѧ́томъ же воздви́женїи, пое́мъ: Сла́ва, и҆ ны́нѣ, конда́къ: Вознесы́йсѧ на крⷭ҇тъ во́лею: Пое́мꙋ же семꙋ̀, полага́етъ настоѧ́тель чⷭ҇тно́е дре́во крⷭ҇та̀ на а҆нало́гїи, и҆ пое́тъ тропа́рь се́й во гла́съ ѕ҃: Крⷭ҇тꙋ̀ твоемꙋ̀ покланѧ́емсѧ влⷣко, и҆ ст҃о́е воскрⷭ҇нїе твоѐ сла́вимъ. три́жды. <anchor type="folio" number="74" label="ѻ҃д"/> Пою́щымъ же и҆ бра́тїѧмъ то́йже тропа́рь начина́етъ кла́нѧтисѧ настоѧ́тель, и҆ твори́тъ мета̑нїѧ два̀ пред̾ чⷭ҇тны́мъ крⷭ҇то́мъ, та́же цѣлꙋ́етъ є҆го̀. По цѣлова́нїи же твори́тъ па́ки є҆ди́но мета́нїе, та́кожде и҆ на ѻ҆́ба ли̑ка но є҆ди́номꙋ мета́нїю. Посе́мъ прихо́дѧтъ бра́тїѧ всѧ̑ ѿ десны́ѧ и҆ лѣ́выѧ страны̀ два̀ два̀, по чи́нꙋ покланѧ́ютсѧ, и҆ цѣлꙋ́ютъ чⷭ҇тны́й крⷭ҇тъ. Пое́мъ же и҆ стїхи̑ры самогла́сны, до́ндеже соверши́тсѧ цѣлова́нїе. Стїхи̑ры крⷭ҇та̀, гла́съ в҃: Прїиди́те вѣ́рнїи: Гла́съ є҃: Прїиди́те лю́дїе, пресла́вное чꙋ́до ви́дѧще: Гла́съ то́йже, Гла́съ прⷪ҇рѡ́къ твои́хъ: Гла́съ ѕ҃, Четвероконе́чный мі́ръ: Прⷪ҇ро́кѡвъ гла́си: Гла́съ и҃, Гла́съ прⷪ҇ро́ка твоегѡ̀ мѡѷсе́а, бж҃е: Дне́сь влⷣка тва́ри: Сла́ва, и҆ ны́нѣ: Дне́сь неприкоснове́нный сꙋщество́мъ: И҆ по сконча́нїи цѣлова́нїѧ чⷭ҇тна́гѡ крⷭ҇та̀, поставлѧ́етсѧ а҆нало́гїй, съ чⷭ҇тны́мъ крⷭ҇то́мъ, ѡ҆ деснꙋ́ю странꙋ̀ ца́рскихъ двере́й, и҆ та́мѡ стои́тъ, до́ндеже пра́здникъ ѿда́стсѧ. [зрѝ] А҆́ще ли же не въ собо́рныхъ хра́мѣхъ, и҆ воздви́женїе крⷭ҇та̀ не быва́етъ, то́чїю поклоне́нїе крⷭ҇тꙋ̀, ꙗ҆́коже ᲂу҆ка́зано въ недѣ́лю г҃-ю ст҃ы́хъ постѡ́въ. Посе́мъ вхо́дитъ і҆ере́й во ст҃ы́й ѻ҆лта́рь, и҆ дїа́конъ глаго́летъ є҆ктенїю̀: Поми́лꙋй на́съ бж҃е: І҆ере́й возгла́съ: Ꙗ҆́кѡ млⷭ҇тивъ и҆ чл҃вѣколю́бецъ: Та́же дїа́конъ: И҆спо́лнимъ ᲂу҆́треннюю мл҃твꙋ на́шꙋ: І҆ере́й же возгла́съ: Твое́ бо є҆́сть, є҆́же ми́ловати: По а҆ми́нѣ, Премꙋ́дрость. Ли́къ: Бл҃гословѝ. І҆ере́й, Сы́й бл҃гослове́нъ: Ли́къ, Оу҆твердѝ бж҃е: І҆ере́й, Прест҃а́ѧ бцⷣе: Кли́рїцы, Чⷭ҇тнѣ́йшꙋю: И҆ ѿпꙋ́стъ. И҆ ча́съ а҃-й. На а҃-мъ часѣ̀ тропа́рь пра́здника. По Ѻ҆́ч҃е на́шъ: конда́къ пра́здника же: И҆ соверше́нный ѿпꙋ́стъ.</p>
<p>На лїтꙋргі́и а҆нтїфѡ́нъ а҃-й, гла́съ в҃, ѱало́мъ к҃а: Бж҃е бж҃е мо́й, вонми́ ми, вскꙋ́ю ѡ҆ста́вилъ мѧ̀ є҆сѝ; Мл҃твами бцⷣы <anchor type="folio" number="74v" label="ѻ҃д ѡ҆б."/> бцⷣы, сп҃се сп҃сѝ на́съ. И҆ па́ки дрꙋгі́й ли́къ, в҃-й сті́хъ: Дале́че ѿ сп҃се́нїѧ моегѡ̀ словеса̀ грѣхопаде́нїй мои́хъ. Мл҃твами бцⷣы, сп҃се, сп҃сѝ на́съ. И҆ па́ки а҃-й ли́къ, сті́хъ г҃: Бж҃е мо́й, воззовꙋ̀ во днѝ, и҆ не ᲂу҆слы́шиши, и҆ въ нощѝ, и҆ не въ безꙋ́мїе мнѣ̀. Мл҃твами бцⷣы: Та́же в҃-й ли́къ, сті́хъ д҃: Ты́ же во ст҃ѣ́мъ живе́ши, хвало̀ і҆и҃лева. Мл҃твами бцⷣы: Сла́ва, и҆ ны́нѣ: Мл҃твами бцⷣы: А҆нтїфѡ́нъ в҃, гла́съ в҃, ѱало́мъ ѻ҃г: Вскꙋ́ю, бж҃е, ѿри́нꙋлъ ны̀ є҆сѝ до конца̀; Сп҃си́ ны сн҃е бж҃їй, пло́тїю распны́йсѧ, пою́щыѧ тѝ: а҆ллилꙋ́їа. Дрꙋгі́й ли́къ, сті́хъ в҃-й: Помѧнѝ со́нмъ тво́й, є҆го́же стѧжа́лъ є҆сѝ и҆спе́рва. Сп҃си́ ны сн҃е бж҃їй, пло́тїю распны́йсѧ, пою́щыѧ тѝ: Сті́хъ г҃-й: Гора̀ сїѡ́нъ сїѧ̀, въ не́йже всели́лсѧ є҆сѝ. Сп҃си́ ны сн҃е бж҃їй: Сті́хъ д҃: Бг҃ъ же цр҃ь на́шъ, пре́жде вѣ́ка содѣ́ла сп҃се́нїе посредѣ̀ землѝ. Сп҃си́ ны сн҃е бж҃їй: Сла́ва, и҆ ны́нѣ: Є҆диноро́дный сн҃е: ѻ҆́ба ли̑ка вкꙋ́пѣ. А҆нтїфѡ́нъ г҃-й, гла́съ а҃, ѱало́мъ ч҃и: Гдⷭ҇ь воцр҃и́сѧ, да гнѣ́ваютсѧ лю́дїе. Та́же тропа́рь: Сп҃сѝ гдⷭ҇и лю́ди твоѧ̑: ве́сь до конца̀. Дрꙋгі́й ли́къ, то́йже сті́хъ: Гдⷭ҇ь воцр҃и́сѧ, да гнѣ́ваютсѧ лю́дїе, сѣдѧ́й на херꙋві́мѣхъ, да подви́житсѧ землѧ̀. Тропа́рь: Сп҃сѝ гдⷭ҇и лю́ди твоѧ̑: И҆ па́ки пе́рвый ли́къ, сті́хъ г҃: Гдⷭ҇ь въ сїѡ́нѣ вели́къ и҆ высо́къ є҆́сть над̾ всѣ́ми людьмѝ. Тропа́рь: Сп҃сѝ гдⷭ҇и лю́ди твоѧ̑: Дрꙋгі́й ли́къ, сті́хъ д҃: Поклони́тесѧ гдⷭ҇еви во дворѣ̀ ст҃ѣ́мъ є҆гѡ̀: тропа́рь: сп҃сѝ гдⷭ҇и лю́ди твоѧ̑: Та́же вхо́дъ. Дїа́конъ рече́тъ: Премꙋ́дрость, про́сти. Мы́ же вхо́дное: Возноси́те гдⷭ҇а бг҃а на́шего, и҆ покланѧ́йтесѧ подно́жїю нѡ́гꙋ є҆гѡ̀, ꙗ҆́кѡ ст҃о є҆́сть. Та́же тропа́рь: Сп҃сѝ гдⷭ҇и лю́ди твоѧ̑: Сла́ва, и҆ ны́нѣ, конда́къ: Вознесы́йсѧ на крⷭ҇тъ: Вмѣ́стѡ трист҃а́гѡ пое́мъ: Крⷭ҇тꙋ̀ твоемꙋ̀ покланѧ́емсѧ, влⷣко, и҆ ст҃о́е воскрⷭ҇нїе твоѐ сла́вимъ. Прокі́менъ, гла́съ з҃: <anchor type="folio" number="75" label="ѻ҃є"/> Возноси́те гдⷭ҇а бг҃а на́шего, и҆ покланѧ́йтесѧ подно́жїю нѡ́гꙋ є҆гѡ̀, ꙗ҆́кѡ ст҃о є҆́сть. Сті́хъ: Гдⷭ҇ь воцр҃и́сѧ, да гнѣ́ваютсѧ лю́дїе. А҆по́столъ къ корі́нѳѧнѡмъ, зача́ло рк҃є: Сло́во крⷭ҇тное: Коне́цъ: хрⷭ҇та̀ бж҃їю си́лꙋ, и҆ бж҃їю премꙋ́дрость. А҆ллилꙋ́їа, гла́съ а҃: Помѧнѝ со́нмъ тво́й, є҆го́же стѧжа́лъ є҆сѝ и҆спе́рва. Сті́хъ: Бг҃ъ же цр҃ь на́шъ пре́жде вѣ́ка, содѣ́ла сп҃се́нїе посредѣ̀ землѝ. Є҆ѵⷢ҇лїе ѿ і҆ѡа́нна, зача́ло ѯ҃: Во вре́мѧ ѻ҆́но, совѣ́тъ сотвори́ша а҆рхїере́и: Прича́стенъ: Зна́менасѧ на на́съ свѣ́тъ лица̀ твоегѡ̀ гдⷭ҇и. На трапе́зѣ же быва́етъ ᲂу҆тѣше́нїе бра́тїи, ѡ҆ є҆ле́а и҆ вїна̀, и҆ про́чихъ снѣ́дей ѻ҆во́щныхъ. Сы́ра же и҆ ꙗ҆и́цъ и҆ ры́бы, ника́коже де́рзнемъ коснꙋ́тисѧ.</p>
<p>є҃і. 🕃 Ст҃а́гѡ великомч҃нка <wide>нїки́ты</wide>.</p>
<p>Ве́черъ каѳі́смы не глаго́лемъ, трꙋда̀ ра́ди бдѣ́ннагѡ. На Гдⷭ҇и воззва́хъ, стїхи̑ры пра́здника, г҃, гла́съ є҃: Подо́бенъ: Ра́дꙋйсѧ живоно́сный крⷭ҇те: И҆ ст҃а́гѡ г҃, гла́съ а҃. Подо́бенъ, Нбⷭ҇ныхъ чинѡ́въ: Сла́ва, ст҃а́гѡ, гла́съ ѕ҃: Свѣти́льника мч҃нкѡвъ тѧ̀: И҆ ны́нѣ, пра́здника, гла́съ то́йже: Прⷪ҇ро́кѡвъ гла́си: Вхо́дъ. Прокі́менъ, гла́съ з҃: Бг҃ъ на́шъ на нб҃сѝ и҆ на землѝ, всѧ̑ є҆ли̑ка восхотѣ̀ сотворѝ. Сті́хъ а҃: Во и҆схо́дѣ і҆и҃левѣ ѿ є҆гѵ́пта, до́мꙋ і҆а́кѡвлѧ: Сті́хъ в҃: Мо́ре ви́дѣ и҆ побѣжѐ, і҆ѻрда́нъ возврати́сѧ вспѧ́ть. Сті́хъ г҃: Что́ ти є҆́сть мо́ре, ꙗ҆́кѡ побѣ́гло є҆сѝ, и҆ тебѣ̀ і҆ѻрда́не, ꙗ҆́кѡ возврати́лсѧ є҆сѝ вспѧ́ть; Посе́мъ є҆ктенїа̀: Рце́мъ всѝ: и҆ Сподо́би гдⷭ҇и: И҆ И҆спо́лнимъ вече́рнюю мл҃твꙋ на́шꙋ: [Си́це подоба́етъ пѣ́ти во всѧ̑ гдⷭ҇скїѧ пра́здники, въ ни́хже быва́етъ вхо́дъ, и҆ вели́кїй прокі́менъ.] Та́же на стїхо́внѣ, стїхи̑ры пра́здника, гла́съ ѕ҃. Подо́бенъ: Всю̀ ѿложи́вше: Крⷭ҇тъ <anchor type="folio" number="75v" label="ѻ҃є ѡ҆б."/> воздвиза́емь: съ припѣ́вы и҆́хъ. Сла́ва, ст҃а́гѡ, гла́съ и҃: Побѣ́ды тезоимени́тъ: И҆ ны́нѣ, крⷭ҇та̀, гла́съ то́йже: Гла́съ прⷪ҇ро́ка твоегѡ̀ мѡѷсе́а, бж҃е: Тропа́рь ст҃а́гѡ, гла́съ д҃: Мч҃нкъ тво́й гдⷭ҇и: Сегѡ̀ мѣ́сѧца во вторы́й де́нь.</p>
<p>И҆лѝ се́й, гла́съ то́йже:</p>
<p>Крⷭ҇тъ хрⷭ҇то́въ, ꙗ҆́кѡ нѣ́кое ѻ҆рꙋ́жїе, ᲂу҆се́рднѡ воспрїи́мъ, и҆ къ боре́нїю врагѡ́въ прите́клъ є҆сѝ, и҆ за хрⷭ҇та̀ пострада́въ, послѣдѝ ѻ҆гне́мъ сщ҃е́ннꙋю твою̀ дꙋ́шꙋ гдⷭ҇ꙋ пре́далъ є҆сѝ: ѿѻнꙋ́дꙋже и҆ дарѡ́въ и҆сцѣлє́нїѧ ѿ негѡ̀ сподо́билсѧ є҆сѝ прїѧ́ти, великомч҃нче нїки́то, молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>Сла́ва, и҆ ны́нѣ, пра́здника.</p>
<p>На ᲂу҆́трени, на Бг҃ъ гдⷭ҇ь, тропа́рь пра́здника, два́жды. Сла́ва, ст҃а́гѡ: И҆ ны́нѣ, пра́здника. И҆ ѻ҆бы̑чныѧ каѳі̑смы. И҆ сѣда́льны пра́здника. И҆ чте́нїе. Канѡ́нъ пра́здника со і҆рмосо́мъ на ѕ҃: И҆ ст҃а́гѡ на ѕ҃, гла́съ д҃. По г҃-й пѣ́сни конда́къ и҆ і҆́косъ пра́здника: и҆ сѣда́ленъ ст҃а́гѡ, два́жды. Сла́ва, и҆ ны́нѣ, пра́здника. По ѕ҃-й пѣ́сни,</p>
<p>Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀:</p>
<p>Пре́лести посѣ́къ держа́вꙋ стоѧ́нїемъ твои́мъ, и҆ побѣ́ды прїи́мъ вѣне́цъ во страда́льчествѣхъ твои́хъ, со а҆́гг҃лы сла́вне ра́дꙋешисѧ, нїки́то тезоимени́те, съ ни́ми хрⷭ҇та̀ бг҃а молѧ̀ непреста́ннѡ ѡ҆ всѣ́хъ на́съ.</p>
<p>И҆ і҆́косъ. По ѳ҃-й пѣ́сни, свѣти́ленъ ст҃а́гѡ два́жды. [зрѝ] [Си́це глаго́лемъ всѣ̑мъ шестери̑чнымъ ст҃ы̑мъ въ попра́зднствѣ.] Сла́ва, и҆ ны́нѣ, пра́здника. На стїхо́внѣ стїхи̑ры пра́здника, гла́съ в҃. Подо́бенъ: До́ме є҆ѵфра́ѳовъ: съ преждепи́санными припѣ́вы. Сла́ва, гла́съ ѕ҃: Дне́сь вселе́ннаѧ: И҆ ны́нѣ, гла́съ то́йже: Дне́сь са́дъ: По трист҃о́мъ, тропа́рь ст҃а́гѡ. Сла́ва, и҆ ны́нѣ, <anchor type="folio" number="76" label="ѻ҃ѕ"/> пра́здника. Є҆ктєнїѝ, и҆ ча́съ а҃-й. На часѣ́хъ глаго́лемъ тропа́рь пра́здника. Сла́ва, ст҃а́гѡ, По Ѻ҆́ч҃е на́шъ, конда́къ пра́здника, на всѣ́хъ часѣ́хъ глаго́лемъ. И҆ ѿпꙋ́стъ. На лїтꙋргі́и, Бл҃жє́нна пра́здника, пѣ́снь а҃, на д҃: и҆ ст҃а́гѡ пѣ́снь ѕ҃, на д҃. По вхо́дѣ, Сп҃си́ ны сн҃е бж҃їй, пло́тїю распны́йсѧ, пою́щыѧ тѝ: а҆ллилꙋ́їа. [Си́це пое́мъ и҆ до ѿда́нїѧ.] Тропа́рь пра́здника. Та́же хра́ма бцⷣы, и҆лѝ ст҃а́гѡ и҆лѝ ст҃ы́ѧ. Та́же конда́къ пра́здника, и҆ хра́ма. Сла́ва, конда́къ ст҃а́гѡ: И҆ ны́нѣ, бцⷣы хра́ма. А҆ и҆дѣ́же нѣ́сть хра́ма бцⷣы, И҆ ны́нѣ, пра́здника. [зрѝ] Во хра́мѣ же хрⷭ҇то́вѣ, въ попра́зднствахъ влⷣчнихъ пра́здникѡвъ, и҆ до ѿда́нїѧ, тропа́рь и҆ конда́къ хра́ма, не глаго́летсѧ. А҆́ще ли нѣ́сть ст҃о́мꙋ кондака̀: Сла́ва, хра́ма ст҃а́гѡ, И҆ ны́нѣ, пра́здника. [зрѝ] [По семꙋ́ же ᲂу҆ка́зꙋ глаго́лемъ тропарѝ и҆ кондакѝ, во всѧ̑ дни̑ въ попра́зднствахъ и҆ до ѿда́нїѧ.] Прокі́менъ пра́здника: И҆ ст҃а́гѡ, гла́съ з҃: Возвесели́тсѧ првⷣникъ ѡ҆ гдⷭ҇ѣ: Сті́хъ: Оу҆слы́ши, бж҃е, гла́съ мо́й: А҆по́столъ къ тїмоѳе́ю, зача́ло сч҃в: Ча́до тїмоѳе́е, возмога́й ѡ҆ бл҃года́ти: А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ процвѣте́тъ: Є҆ѵⷢ҇лїе ѿ матѳе́а, зача́ло л҃ѕ: Сѐ а҆́зъ посыла́ю ва́съ: Прича́стенъ пра́здника и҆ до ѿда́нїѧ. И҆ ст҃а́гѡ, Въ па́мѧть вѣ́чнꙋю: Си́це пое́мъ во всѧ̑ влⷣчни попра̑зднства.</p>
<p>[зрѝ] Сꙋббѡ́та по воздви́женїи: А҆по́столъ къ корі́нѳѧнѡмъ, зача́ло рк҃є ѿ полꙋ̀: Ви́дите зва́нїе ва́ше: Є҆ѵⷢ҇лїе ѿ і҆ѡа́нна, зача́ло л҃: а҆́зъ и҆дꙋ̀, и҆ взы́щете менѐ:</p>
<p>[зрѝ] Недѣ́лѧ по воздви́женїи: Прокі́менъ пра́здника. А҆по́столъ къ гала́тѡмъ, зача́ло с҃г: Оу҆вѣ́дѣвше, ꙗ҆́кѡ не ѡ҆правди́тсѧ человѣ́къ: Є҆ѵⷢ҇лїе ѿ ма́рка, зача́ло л҃з: И҆́же хо́щетъ по мнѣ̀ и҆тѝ, да ѿве́ржетсѧ себѐ: Прича́стенъ днѐ, и҆ пра́здника.</p>
<anchor type="folio" number="76v" label="ѻ҃ѕ ѡ҆б."/>
<p>[зрѝ] Подоба́етъ вѣ́дати, а҆́ще слꙋчи́тсѧ воздви́женїе чⷭ҇тна́гѡ крⷭ҇та̀ въ сꙋббѡ́тꙋ: Недѣ́лѧ по воздви́женїи, чте́тсѧ а҆по́столъ, и҆ є҆ѵⷢ҇лїе, на ᲂу҆́трїи пра́здника въ недѣ́лю. Въ прїидꙋ́щꙋю же сꙋббѡ́тꙋ, во ѿда́нїи пра́здника: На лїтꙋргі́и, Прокі́менъ, А҆ллилꙋ́їа, и҆ прича́стенъ пра́здника. А҆по́столъ и҆ є҆ѵⷢ҇лїе пре́жде сꙋббѡ́ты по воздви́женїи, и҆ рѧ́дъ.</p>
<p><red>🕅</red> Подоба́етъ вѣ́дати, а҆́ще слꙋчи́тсѧ попра́зднство воздви́женїѧ чⷭ҇тна́гѡ крⷭ҇та̀ въ недѣ́лю, а҆ ст҃ы́й пое́тсѧ на д҃, и҆лѝ на ѕ҃: и҆лѝ є҆мꙋ́же и҆ полѷеле́й.</p>
<p>Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны, и҆ бцⷣы, по ѻ҆бы́чаю. Тропа́рь воскрⷭ҇нъ. Сла́ва, и҆ ны́нѣ, бг҃оро́диченъ є҆гѡ̀. На вели́цѣй вече́рни: по ѻ҆бы́чнѣй каѳі́смѣ, На Гдⷭ҇и воззва́хъ, стїхи̑ры воскрⷭ҇ны г҃, и҆ а҆нато́лїевъ а҃: и҆ пра́здника г҃, тогѡ̀ днѐ: и҆ ст҃а́гѡ мине́и г҃. [зрѝ] А҆́ще ли пое́тсѧ ст҃ы́й на ѕ҃, и҆лѝ є҆мꙋ́же и҆ полѷеле́й: И҆ пое́мъ стїхи̑ры воскрⷭ҇ны, г҃: и҆ пра́здника г҃: и҆ ст҃а́гѡ д҃, Сла́ва, ст҃а́гѡ: И҆ ны́нѣ, бг҃оро́диченъ пе́рвый, гла́са. На лїті́и стїхи̑ры пра́здника, тогѡ̀ днѐ рѧдовы̑ѧ стїхѡ́вныѧ. Сла́ва, и҆ ны́нѣ, пра́здника: пи́санъ на ᲂу҆́трени на стїхо́внѣ. А҆́ще ли и҆́мать ст҃ы́й Сла́вꙋ, Сла́ва ст҃а́гѡ, И҆ ны́нѣ, пра́здника. На стїхо́внѣ стїхи̑ры воскрⷭ҇ны. Сла́ва ст҃а́гѡ, а҆́ще є҆́сть. И҆ ны́нѣ, пра́здника. А҆́ще ли нѝ, Сла́ва, и҆ ны́нѣ, пра́здника. На бл҃гослове́нїи хлѣ́бѡвъ, тропа́рь, Бцⷣе дв҃о, два́жды. И҆ пра́здника є҆ди́ножды. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ два́жды. Сла́ва, ст҃а́гѡ, а҆́ще є҆́сть. И҆ ны́нѣ, пра́здника. А҆́ще ли нѝ, Сла́ва, и҆ ны́нѣ, пра́здника. По каѳі́смахъ сѣда́льны воскрⷭ҇ны, съ бг҃оро́дичны и҆́хъ. И҆ чте́нїе во є҆ѵⷢ҇лїи толково́мъ, недѣ́лѧ по воздви́женїи. И҆ непоро́чны съ тропарѝ и҆́хъ. Ѵ҆пакоѝ гла́са. И҆ чте́нїе во є҆ѵⷢ҇лїи толково́мъ, <anchor type="folio" number="77" label="ѻ҃з"/> недѣ́лѧ рѧ́дъ. А҆́ще ли ст҃ы́й и҆́мать полѷеле́й, по двꙋ̀ каѳі̑смꙋ, пое́мъ ст҃а́гѡ полѷеле́й, и҆ по полѷеле́и тропарѝ: А҆́гг҃льскїй собо́ръ: и҆ ѵ҆пакоѝ гла́са, и҆ сѣда́льны ст҃а́гѡ всѝ, и҆ чте́нїе. Степє́нна, и҆ прокі́менъ гла́са. И҆ Всѧ́кое дыха́нїе: Є҆ѵⷢ҇лїе воскрⷭ҇но, и҆ стїхи́ра воскрⷭ҇на, и҆ про́чее воскрⷭ҇но. Канѡ́нъ воскрⷭ҇нъ, со і҆рмосо́мъ на д҃: Бцⷣы на два̀: пра́здника на д҃: и҆ ст҃а́гѡ на д҃. Катава́сїа пра́здника. А҆́ще и҆́мать ст҃ы́й полѷеле́й, и҆лѝ славосло́вїе: И҆ пое́мъ канѡ́нъ воскрⷭ҇нъ, со і҆рмосо́мъ на д҃: И҆ пра́здника на д҃: И҆ ст҃а́гѡ на ѕ҃. По г҃-й пѣ́сни, конда́къ и҆ і҆́косъ пра́здника: и҆ ст҃а́гѡ, а҆́ще и҆́мать, и҆ сѣда́ленъ ст҃а́гѡ. Сла́ва, и҆ ны́нѣ, пра́здника: И҆ чте́нїе. По ѕ҃-й пѣ́сни конда́къ и҆ і҆́косъ воскрⷭ҇нъ. И҆ про́логъ. На ѳ҃-й пѣ́сни пое́мъ чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, ст҃а́гѡ, а҆́ще и҆́мать: а҆́ще ли нѝ, Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны, д҃: И҆ ст҃а́гѡ, а҆́ще и҆́мать, подо́бны, г҃. И҆ самогла́сенъ и҆́же на Сла́вꙋ, пое́мъ съ припѣ́вы є҆гѡ̀. А҆́ще ли не и҆́мать ст҃ы́й хвали́тныхъ: И҆ пое́мъ стїхи̑ры воскрⷭ҇ны, д҃, и҆ пра́здника д҃, тогѡ̀ днѐ стїхѡ́вныѧ ᲂу҆́трєннїѧ, съ припѣ́вы пра́здника. Сла́ва, стїхи́ра є҆ѵⷢ҇льскаѧ. И҆ ны́нѣ, Пребл҃гослове́нна є҆сѝ: Славосло́вїе вели́кое. И҆ по трист҃о́мъ, тропа́рь воскрⷭ҇нъ то́чїю. Є҆ктєнїѝ, и҆ ѿпꙋ́стъ. И҆ ѡ҆глаше́нїе. И҆ ѻ҆бы́чное и҆схожде́нїе въ притво́ръ. Та́же ча́съ а҃-й. На а҃-мъ часѣ̀ тропа́рь воскрⷭ҇нъ. Сла́ва, пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ пра́здника. Та́кожде и҆ на про́чихъ часѣ́хъ, конда́къ пра́здника и҆ воскрⷭ҇нъ глаго́лемъ премѣнѧ́юще: А҆́ще полѷеле́й, и҆ ст҃а́гѡ. На лїтꙋргі́и, бл҃жє́нна гла́са на ѕ҃, и҆ пра́здника пѣ́снь рѧдова́ѧ на д҃. А҆́ще ли и҆́мать ст҃ы́й пѣ́снь: И҆ бл҃жє́нна воскрⷭ҇на на д҃: И҆ пра́зд<anchor type="folio" number="77v" label="ѻ҃з ѡ҆б."/>ника пѣ́снь рѧдова́ѧ на д҃: И҆ ст҃а́гѡ пѣ́снь ѕ҃-ѧ, на д҃. По вхо́дѣ тропа́рь воскрⷭ҇нъ, и҆ пра́здника. Та́же хра́ма: и҆ ст҃а́гѡ, а҆́ще и҆́мать. Сла́ва, конда́къ ст҃а́гѡ: И҆ ны́нѣ, пра́здника. А҆́ще ли не и҆́мать ст҃ы́й тропарѧ̀ и҆ кондака̀: И҆ глаго́лемъ конда́къ воскрⷭ҇нъ: Сла́ва, хра́ма: И҆ ны́нѣ, пра́здника. Прокі́менъ, а҆по́столъ, А҆ллилꙋ́їа, и҆ є҆ѵⷢ҇лїе недѣ́ли по воздви́женїи: та́же ст҃а́гѡ, а҆́ще и҆́мать: а҆́ще ли нѝ, рѧ́дъ. А҆ прокі́менъ гла́са ѡ҆ставлѧ́етсѧ. Прича́стенъ: Хвали́те гдⷭ҇а съ нб҃съ: Дрꙋгі́й ст҃а́гѡ, а҆́ще и҆́мать, а҆́ще ли нѝ, пра́здника.</p>
<p>ѕ҃і. 🕃 Ст҃ы́ѧ великомч҃нцы <wide>є҆ѵфи́мїи</wide> всехва́льныѧ.</p>
<p>На Гдⷭ҇и воззва́хъ, стїхи̑ры пра́здника, г҃: И҆ ст҃ы́ѧ г҃, гла́съ д҃: Подо́бенъ: Ꙗ҆́кѡ до́блѧ: Сла́ва, ст҃ы́ѧ, гла́съ ѕ҃: Процвѣ́тшаѧ добродѣ́тельми: И҆ ны́нѣ, пра́здника, гла́съ то́йже: Четвероконе́чный мі́ръ: На стїхо́внѣ пра́здника, Сла́ва, ст҃ы́ѧ, гла́съ и҃: Всѧ́къ ꙗ҆зы́къ, И҆ ны́нѣ, пра́здника, гла́съ то́йже: Є҆го́же дре́вле мѡѷсе́й:</p>
<p>Тропа́рь ст҃ы́ѧ, гла́съ д҃:</p>
<p>А҆́гница твоѧ̀, і҆и҃се, є҆ѵфи́мїа, зове́тъ ве́лїимъ гла́сомъ: тебѐ женишѐ мо́й люблю̀, и҆ тебѐ и҆́щꙋщи страда́льчествꙋю, и҆ сраспина́юсѧ, и҆ спогреба́юсѧ кр҃ще́нїю твоемꙋ̀, и҆ страждꙋ̀ тебѐ ра́ди, ꙗ҆́кѡ да ца́рствꙋю въ тебѣ̀, и҆ ᲂу҆мира́ю за тѧ̀, да и҆ живꙋ̀ съ тобо́ю: но ꙗ҆́кѡ же́ртвꙋ непоро́чнꙋю прїими́ мѧ, съ любо́вїю поже́ршꙋюсѧ тебѣ̀. тоѧ̀ мл҃твами, ꙗ҆́кѡ ми́лостивъ сп҃сѝ дꙋ́шы на́шѧ.</p>
<p>Сла́ва, и҆ ны́нѣ, пра́здника.</p>
<p>На ᲂу҆́трени, на Бг҃ъ гдⷭ҇ь, тропа́рь пра́здника, два́жды. Сла́ва, ст҃ы́ѧ: И҆ ны́нѣ, пра́здника. И҆ ѻ҆бы̑чныѧ каѳі̑смы. <anchor type="folio" number="78" label="ѻ҃и"/> И҆ сѣда́льны пра́здника, и҆ чте́нїе. Канѡ́нъ пра́здника, со і҆рмосо́мъ на ѕ҃, и҆ ст҃ы́ѧ на ѕ҃, гла́съ и҃. По г҃-й пѣ́сни конда́къ и҆ і҆́косъ пра́здника, и҆ сѣда́ленъ ст҃ы́ѧ, гла́съ и҃, два́жды. Сла́ва, и҆ ны́нѣ, пра́здника, гла́съ то́йже. По ѕ҃-й пѣ́сни,</p>
<p>Конда́къ ст҃ы́ѧ, гла́съ д҃. Подо́бенъ: Вознесы́йсѧ:</p>
<p>Во страда́льчествѣ твое́мъ до́брѣ подвиза́ласѧ є҆сѝ, и҆ по сме́рти ны̀ ѡ҆свѧща́еши чꙋде́съ точе́ньми, всехва́льнаѧ. тѣ́мже твоѐ ᲂу҆спе́нїе ст҃о́е пое́мъ, вѣ́рою притека́юще въ бж҃е́ственный хра́мъ тво́й, да и҆зба́вимсѧ недꙋ́гѡвъ дꙋше́вныхъ, и҆ чꙋде́съ бл҃года́ть почерпе́мъ.</p>
<p>И҆ і҆́косъ. По ѳ҃-й пѣ́сни свѣти́ленъ ст҃ы́ѧ, два́жды: Сла́ва, и҆ ны́нѣ, пра́здника. На хвали́техъ, стїхи̑ры ст҃ы́ѧ, на д҃: гла́съ г҃, самогла́сны. Сла́ва, гла́съ ѕ҃: Ѡ҆деснꙋ́ю сп҃са: И҆ ны́нѣ, пра́здника, гла́съ то́йже: Дне́сь происхо́дитъ: На стїхо́внѣ, стїхи̑ры пра́здника, съ припѣ́вы и҆́хъ. Сла́ва, ст҃ы́ѧ, гла́съ а҃: Дне́сь ли́цы: И҆ ны́нѣ, пра́здника, гла́съ то́йже: Дне́сь ꙗ҆́кѡ вои́стиннꙋ: По трист҃о́мъ, тропа́рь ст҃ы́ѧ: Сла́ва, и҆ ны́нѣ, пра́здника. Є҆ктенїа̀, и҆ ча́съ а҃-й. И҆ ѿпꙋ́стъ. На лїтꙋргі́и, бл҃жє́нна пра́здника, пѣ́снь г҃-ѧ, на д҃: И҆ ст҃ы́ѧ, пѣ́снь ѕ҃, на д҃. Прокі́менъ, гла́съ д҃: Ди́венъ бг҃ъ во ст҃ы́хъ свои́хъ, бг҃ъ і҆и҃левъ. Сті́хъ: Въ цр҃квахъ бл҃гослови́те бг҃а гдⷭ҇а: А҆по́столъ къ корі́нѳѧнѡмъ, зача́ло рн҃а: Поспѣ́шствꙋюще мо́лимъ: А҆ллилꙋ́їа, гла́съ ѕ҃: Терпѧ̀ потерпѣ́хъ гдⷭ҇а, и҆ внѧ́тъ мѝ. Є҆ѵⷢ҇лїе лꙋкѝ, зача́ло л҃г: Молѧ́ше і҆и҃са нѣ́кїй ѿ фарїсє́й: Прича́стенъ: Въ па́мѧть вѣ́чнꙋю:</p>
<p>з҃і. Ст҃ы́ѧ мч҃нцы софі́и, и҆ тре́хъ є҆ѧ̀ дще́рей, <wide>вѣ́ры</wide>, <wide>наде́жды</wide> и҆ <wide>любвѐ</wide>.</p>
<anchor type="folio" number="78v" label="ѻ҃и ѡ҆б."/>
<p>Стїхи̑ры пра́здника, г҃: И҆ ст҃ы́хъ г҃, гла́съ д҃. Подо́бенъ: Да́лъ є҆сѝ зна́менїе: Сла́ва, и҆ ны́нѣ, пра́здника, гла́съ а҃: Насажде́ное въ кра́нїевѣ мѣ́стѣ: На стїхо́внѣ пра́здника. Сла́ва, и҆ ны́нѣ, гла́съ а҃: Проѡбразꙋ́ѧ крⷭ҇тъ: По Ѻ҆́ч҃е на́шъ, тропа́рь пра́здника. На ᲂу҆́трени, на Бг҃ъ гдⷭ҇ь, тропа́рь пра́здника, три́жды. И҆ ѻ҆бы̑чныѧ каѳі̑смы. И҆ сѣда́льны пра́здника. И҆ чте́нїе. Канѡ́нъ пра́здника со і҆рмосо́мъ на и҃: И҆ мч҃нцъ на д҃, гла́съ а҃. По г҃-й пѣ́сни,</p>
<p>Конда́къ мч҃нцъ, гла́съ а҃. Подо́бенъ: Гро́бъ тво́й сп҃се:</p>
<p>Софі́и честны́ѧ сщ҃е́ннѣйшыѧ вѣ̑тви, вѣ́ра, и҆ наде́жда, и҆ любо́вь показа́вшесѧ, мꙋ́дрость ѡ҆бꙋи́ша є҆́ллинскꙋю бл҃года́тїю, и҆ пострада́вше, и҆ побѣдоно́сицы ꙗ҆ви́вшесѧ, вѣнце́мъ нетлѣ́ннымъ ѿ всѣ́хъ вѣ́ки хрⷭ҇та̀ ᲂу҆вѧзо́шасѧ.</p>
<p>И҆ сѣда́ленъ: Сла́ва, и҆ ны́нѣ, пра́здника. По ѕ҃-й пѣ́сни, конда́къ и҆ і҆́косъ пра́здника. И҆ про́логъ. По ѳ҃- й пѣ́сни, свѣти́ленъ пра́здника: На стїхо́внѣ стїхи̑ры пра́здника: Сла́ва, и҆ ны́нѣ, гла́съ в҃: Прїиди́те всѝ ꙗ҆зы́цы: Тропа́рь пра́здника. И҆ ѿпꙋ́стъ. На лїтꙋргі́и, Бл҃жє́нна пра́здника, пѣ́снь д҃, на ѕ҃.</p>
<p>и҃і. Прпⷣбнагѡ ѻ҆ц҃а̀ на́шегѡ <wide>є҆ѵме́нїа</wide> є҆пⷭ҇кпа, гортѵ́нскагѡ чꙋдотво́рца.</p>
<p>Стїхи̑ры пра́здника г҃: И҆ ст҃а́гѡ г҃, гла́съ д҃. Подо́бенъ: Ꙗ҆́кѡ до́блѧ: Сла́ва, и҆ ны́нѣ, пра́здника, гла́съ в҃: Бж҃е́ственное сокро́вище: На стїхо́внѣ пра́здника, Сла́ва, и҆ ны́нѣ, гла́съ д҃: Чⷭ҇тна́гѡ крⷭ҇та̀: По трист҃о́мъ тропа́рь пра́здника. И҆ ѿпꙋ́стъ. На ᲂу҆́трени, на Бг҃ъ гдⷭ҇ь, тропа́рь пра́здника, три́жды. По каѳі́смахъ, сѣда́льны пра́здника. Канѡ́нъ пра́здника со і҆рмосо́мъ на и҃: И҆ ст҃а́гѡ на д҃, гла́съ в҃. По г҃-й пѣ́сни,</p>
<anchor type="folio" number="71" label="ѻ҃а"/>
<p>Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀:</p>
<p>Свѣ́томъ бж҃е́ственнымъ просвѣти́всѧ, всебл҃же́нне, просвѣща́еши ны̀ любо́вїю пою́щыѧ твоѐ честно́е и҆ сла́вное, и҆ ст҃о́е, ѻ҆́тче, преставле́нїе, і҆ера́рше є҆ѵме́нїе, молѧ̀ непреста́ннѡ ѡ҆ всѣ́хъ на́съ.</p>
<p>И҆ сѣда́ленъ, гла́съ є҃. Сла́ва, и҆ ны́нѣ пра́здника. По ѕ҃-й пѣ́сни конда́къ и҆ і҆́косъ пра́здника. По ѳ҃-й пѣ́сни свѣти́ленъ пра́здника. На стїхо́внѣ, стїхи̑ры пра́здника: Сла́ва, и҆ ны́нѣ, гла́съ д҃, самогла́сенъ: Свѣтосїѧ́ненъ: Є҆ктенїа̀. И҆ ча́съ а҃-й. И҆ ѿпꙋ́стъ. На лїтꙋргі́и бл҃жє́нна пра́здника, пѣ́снь є҃-ѧ, и҆ ѕ҃-ѧ, на ѕ҃.</p>
<p>ѳ҃і. Ст҃ы́хъ мꙋ́чєникъ <wide>трофі́ма</wide>, <wide>савва́тїа</wide> и҆ <wide>дорѷмедо́нта</wide>.</p>
<p>Стїхи̑ры пра́здника, г҃. И҆ ст҃ы́хъ г҃, гла́съ и҃. Подо́бенъ: Мч҃нцы твоѝ гдⷭ҇и: Сла́ва, и҆ ны́нѣ, гла́съ д҃: Воспле́щемъ дне́сь: На стїхо́внѣ стїхи̑ры пра́здника: Сла́ва, и҆ ны́нѣ, гла́съ є҃: Гла́съ прорѡ́къ твои́хъ:</p>
<p>Тропа́рь, гла́съ и҃:</p>
<p>Въ трⷪ҇цѣ хвали́мый бг҃ъ, тро́ицꙋ мꙋ́чєникъ просла́ви, трофі́ма и҆ савва́тїа и҆ дорѷмедо́нта: въ того́ бо вѣ́ровавше, врага̀ низложи́ша. тѣ́хъ мл҃твами, хрⷭ҇тѐ бж҃е на́шъ, поми́лꙋй на́съ.</p>
<p>Сла́ва, и҆ ны́нѣ, пра́здника.</p>
<p>На ᲂу҆́трени, канѡ́нъ пра́здника, со і҆рмосо́мъ на и҃: И҆ ст҃ы́хъ на д҃. По г҃-й пѣ́сни,</p>
<p>Конда́къ, гла́съ и҃. Подо́бенъ: Ꙗ҆́кѡ нача́тки:</p>
<p>Ꙗ҆́кѡ страда́льцєвъ ѡ҆снова́нїе, и҆ бл҃гоче́стїѧ ᲂу҆твержде́нїе, цр҃ковь чти́тъ и҆ сла́витъ твоѐ свѣтоно́сное страда́нїе, приснопѣва́емый бл҃же́нне страда́льче, доблемꙋ́дре сла́вне трофі́ме со <anchor type="folio" number="79v" label="ѻ҃ѳ ѡ҆б."/> страда́вшими съ тобо́ю, ѡ҆чище́нїе пою́щымъ тѧ̀ и҆спросѝ, ꙗ҆́кѡ непобѣди́мь.</p>
<p>И҆ сѣда́ленъ, гла́съ а҃: Сла́ва, и҆ ны́нѣ, пра́здника: По ѕ҃-й пѣ́сни, конда́къ и҆ і҆́косъ пра́здника. По ѳ҃-й пѣ́сни, свѣти́ленъ, и҆ стїхо́вна пра́здника. На лїтꙋргі́и бл҃жє́нна пра́здника, пѣ́снь з҃-ѧ на ѕ҃.</p>
<p><red>🕃</red> И҆ преставле́нїе бл҃говѣ́рнагѡ вели́кагѡ кн҃зѧ <wide>ѳео́дѡра</wide>, и҆ ча̑дъ є҆гѡ̀ бл҃говѣ́рныхъ кн҃зе́й, <wide>даві́да</wide> и҆ <wide>кѡнстанті́на</wide>, смоле́нскихъ и҆ ꙗ҆росла́вскихъ чꙋдотво́рцєвъ.</p>
<p>Соверша́етсѧ собо́ръ и҆́хъ, и҆дѣ́же лежа́тъ мо́щи и҆́хъ, и҆лѝ хра́мъ.</p>
<p>Тропа́рь, гла́съ д҃:</p>
<p>Ѿ ю҆́ности ва́шеѧ хрⷭ҇то́вѣ любвѝ прилѣпи́вшесѧ ст҃і́и, ᲂу҆се́рднѡ зако́нъ и҆ ѡ҆правда̑нїѧ тогѡ̀ сохрани́сте: ѿѻнꙋ́дꙋже и҆ чꙋде́сными дарова́ньми ѡ҆богати́вшесѧ, и҆сцѣлє́нїѧ и҆сточа́ете. ѳео́дѡре, даві́де и҆ кѡнстанті́не, ѡ҆ вѣ́рою ва́съ почита́ющихъ, моли́те хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>На пренесе́нїе моще́й ст҃ы́хъ, тропа́рь, гла́съ и҃:</p>
<p>Ꙗ҆́кѡ ѕвѣ́зды многосвѣ̑тлыѧ ѿ ю҆́ности возсїѧ́вше, ѡ҆свѣти́ли є҆стѐ сердца̀ вѣ́рныхъ пренесе́нїемъ чⷭ҇тны́хъ моще́й ва́шихъ: во пло́ти ꙗ҆́кѡ а҆́гг҃ли на землѝ показа́стесѧ, поще́нїемъ насажде́ни бы́сте ꙗ҆́кѡ древа̀ при вода́хъ воздержа́нїѧ, напое́ни стрꙋѧ́ми сле́зъ ва́шихъ, и҆ скве́рнꙋ ѡ҆мы́сте. сегѡ̀ ра́ди ꙗ҆ви́стесѧ прїѧ́тєлища бж҃їѧ дх҃а, ѳео́дѡре и҆ даві́де, и҆ кѡнстанті́не, моли́те хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>Конда́къ, гла́съ и҃:</p>
<p>Ꙗ҆ви́стесѧ свѣти́льницы всесвѣ́тлїи, во пло́ти ꙗ҆́кѡ а҆́гг҃ли: и҆ ꙗ҆́кѡ жи́зни древеса̀ ра̑йскаѧ, поще́нїемъ, бдѣ́нїемъ, и҆ вѣ́рою возраща́еми, процвѣлѝ є҆стѐ: моли́твами ва́шими нбⷭ҇ныѧ бл҃года́ти прїе́мше <anchor type="folio" number="80" label="п҃"/> вра́чеве крѣ́пцы ꙗ҆́вльшесѧ, и҆сцѣлѧ́ете недꙋ́гꙋющихъ дꙋ́шы, съ вѣ́рою прибѣга́ющихъ къ ра́цѣ моще́й ва́шихъ, чꙋдотво́рцы сла́внїи, ѳео́дѡре, даві́де и҆ кѡнстанті́не: моли́те хрⷭ҇та̀ бг҃а грѣхѡ́въ ѡ҆ставле́нїе дарова́ти, вѣ́рою и҆ любо́вїю чтꙋ́щымъ па́мѧть ва́шꙋ.</p>
<p>к҃. 🕃 Ст҃а́гѡ великомч҃нка <wide>є҆ѵста́ѳїа</wide>, и҆ и҆̀же съ ни́мъ.</p>
<p>На Гдⷭ҇и воззва́хъ, стїхи̑ры пра́здника г҃: И҆ ст҃а́гѡ г҃, гла́съ д҃. Подо́бенъ: Да́лъ є҆сѝ зна́менїе: Сла́ва, ст҃а́гѡ, гла́съ в҃: Вторы́й і҆́ѡвъ є҆ѵста́ѳїй: И҆ ны́нѣ, пра́здника, гла́съ то́йже: Рꙋ́къ премѣне́нїе: На стїхо́внѣ пра́здника: Сла́ва, ст҃а́гѡ, гла́съ ѕ҃: А҆дама́нтъ дꙋше́ю: И҆ ны́нѣ, пра́здника, гла́съ то́йже: Крⷭ҇те хрⷭ҇то́въ:</p>
<p>Тропа́рь, гла́съ д҃:</p>
<p>Мч҃нцы твоѝ гдⷭ҇и, во страда́нїихъ свои́хъ вѣнцы̀ прїѧ́ша нетлѣ̑нныѧ ѿ тебѐ бг҃а на́шегѡ: и҆мꙋ́ще бо крѣ́пость твою̀ мꙋчи́телей низложи́ша, сокрꙋши́ша и҆ де́мѡнѡвъ немощны̑ѧ де́рзѡсти. тѣ́хъ моли́твами сп҃сѝ дꙋ́шы на́шѧ.</p>
<p>Сла́ва, и҆ ны́нѣ, пра́здника.</p>
<p>На ᲂу҆́трени, на Бг҃ъ гдⷭ҇ь, тропа́рь пра́здника, два́жды. Сла́ва, мч҃нкѡвъ: И҆ ны́нѣ, пра́здника. И҆ ѻ҆бы̑чныѧ каѳі̑смы: и҆ сѣда́льны пра́здника. Канѡ́нъ пра́здника, со і҆рмосо́мъ на ѕ҃: И҆ ст҃а́гѡ на ѕ҃: гла́съ д҃. По г҃-й пѣ́сни, конда́къ и҆ і҆́косъ пра́здника и҆ сѣда́ленъ ст҃а́гѡ, гла́съ и, два́жды. Сла́ва, и҆ ны́нѣ, пра́здника, гла́съ то́йже. По ѕ҃-й пѣ́сни,</p>
<p>Конда́къ ст҃а́гѡ, гла́съ в҃. Подо́бенъ: Вы́шнихъ и҆щѧ̀:</p>
<p>Стра́сти хрⷭ҇то́вы ꙗ҆́вѣ подража́въ, и҆ сегѡ̀ и҆спи́въ ᲂу҆се́рднѡ ча́шꙋ, ѻ҆́бщникъ є҆ѵста́ѳїе, и҆ сла́вы снаслѣ́дникъ бы́лъ є҆сѝ, ѿ сама́гѡ всѣ́хъ бг҃а прїе́млѧ съ высоты̀ бж҃е́ственное ѡ҆ставле́нїе.</p>
<anchor type="folio" number="80v" label="п҃ ѡ҆б."/>
<p>И҆ і҆́косъ. По ѳ҃-й пѣ́сни, Свѣти́ленъ ст҃а́гѡ два́жды: Сла́ва, и҆ ны́нѣ, пра́здника. На хвали́техъ, стїхи̑ры ст҃а́гѡ, на д҃, самогла́сны: Є҆ди́нъ, гла́съ д҃, два́жды: и҆ гла́съ ѕ҃, и҆ гла́съ и҃. Сла́ва, гла́съ и҃: Воинствонача́лїѧ: И҆ ны́нѣ, пра́здника, гла́съ то́йже: Є҆го́же дре́вле мѡѷсе́й: На стїхо́внѣ, стїхи̑ры пра́здника. Сла́ва, ст҃а́гѡ, гла́съ и҃: Ꙗ҆́коже па́ѵелъ зва́нїе: И҆ ны́нѣ, пра́здника, гла́съ то́йже: Гла́съ прⷪ҇ро́ка твоегѡ̀: На лїтꙋргі́и бл҃жє́нна пра́здника пѣ́снь н҃-ѧ, на д҃: И҆ ст҃а́гѡ, пѣ́снь ѕ҃-ѧ, на д҃. Прокі́менъ, гла́съ д҃: Ст҃ы̑мъ и҆̀же сꙋ́ть на землѝ є҆гѡ̀: Сті́хъ: Предзрѣ́хъ гдⷭ҇а предо мно́ю вы́нꙋ: А҆по́столъ ко є҆фесе́ємъ, зача́ло сл҃г: Возмога́йте ѡ҆ гдⷭ҇ѣ: А҆ллилꙋ́їа, гла́съ д҃: Воззва́ша првⷣнїи, и҆ гдⷭ҇ь ᲂу҆слы́ша и҆̀хъ. Є҆ѵⷢ҇лїе ѿ лꙋкѝ, зача́ло р҃ѕ: Возложа́тъ на вы̀: Прича́стенъ, Ра́дꙋйтесѧ:</p>
<p><red>🕃</red>И҆ ст҃ы́хъ мꙋ́чєникъ и҆ и҆сповѣ̑дникъ, вели́кагѡ кн҃зѧ <wide>мїхаи́ла</wide> и҆ болѧ́рина є҆гѡ̀ <wide>ѳео́дѡра</wide>, черни́говскихъ чꙋдотво́рцєвъ.</p>
<p>Соверша́етсѧ собо́ръ и҆́хъ, и҆дѣ́же лежа́тъ мѡ́щи и҆́хъ.</p>
<p>Тропа́рь, гла́съ д҃:</p>
<p>Жи́знь ва́шꙋ мꙋ́ченически соверши́вше, и҆сповѣ́данїѧ вѣнцы̀ ᲂу҆краси́вшесѧ, къ нбⷭ҇нымъ востеко́сте, мїхаи́ле премꙋ́дре, съ до́блимъ ѳео́дѡромъ, моли́те хрⷭ҇та̀ бг҃а сохрани́ти ѻ҆те́чество ва́ше, <wide>і҆мпера́тора</wide> же и҆ лю́ди, по вели́цѣй є҆гѡ̀ млⷭ҇ти.</p>
<p>Конда́къ, гла́съ и҃. Подо́бенъ: Взбра́нной:</p>
<p>Црⷭ҇тво земно́е въ ничто́же вмѣни́въ, сла́вꙋ ꙗ҆́кѡ преходѧ́щꙋю ѡ҆ста́вилъ є҆сѝ, самозва́нъ прише́дъ къ подвигѡ́мъ, трⷪ҇цꙋ проповѣ́далъ є҆сѝ пред̾ нечести́вымъ мꙋчи́телемъ, стрⷭ҇тоте́рпче мїхаи́ле, съ до́блимъ ѳео́дѡромъ: цр҃ю̀ си́лъ предстоѧ́ще, моли́те без̾ вре́да сохрани́ти ѻ҆те́чество ва́ше, <wide>і҆мпера́тора</wide> же и҆ лю́ди, да ва́съ непреста́ннѡ почита́емъ.</p>
<anchor type="folio" number="81" label="п҃а"/>
<p>к҃а. Ст҃а́гѡ а҆пⷭ҇ла <wide>кодра́та</wide>, и҆́же въ магнисі́и: [Слꙋ́жба є҆гѡ̀ пое́тсѧ въ к҃в де́нь сегѡ̀ мѣ́сѧца.] Въ се́й де́нь ѿдае́тсѧ пра́здникъ чⷭ҇тна́гѡ крⷭ҇та̀.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры пра́здника на ѕ҃, поє́мыѧ на са́мый пра́здникъ. Сла́ва, и҆ ны́нѣ, пра́здника. А҆́ще сꙋббѡ́та, Сла́ва, пра́здника: И҆ ны́нѣ, догма́тїкъ настоѧ́щагѡ гла́са. На стїхо́внѣ стїхи̑ры пра́здника: Сла́ва, и҆ ны́нѣ, пра́здника. По трист҃о́мъ тропа́рь пра́здника. Є҆ктенїа̀ и҆ ѿпꙋ́стъ. На повече́рїи по трист҃о́мъ, конда́къ пра́здника. Полꙋ́нощницꙋ же пое́мъ, по ѻ҆бы́чаю съ тропарѝ дневны́ми. На ᲂу҆́трени, на Бг҃ъ гдⷭ҇ь, тропа́рь пра́здника, три́жды. По каѳі́смахъ, сѣда́льны пра́здника. Канѡ́нъ пра́здника на в҃і: І҆рмосы̀ по два́жды. Послѣдѝ і҆рмо́съ то́йже ѻ҆́ба ли̑ка вкꙋ́пѣ. По г҃-й пѣ́сни, сѣда́ленъ два́жды. По ѕ҃-й пѣ́сни, конда́къ и҆ і҆́косъ пра́здника. На ѳ҃-й пѣ́сни Чⷭ҇тнѣ́йшꙋю не пое́мъ, но пое́мъ припѣ́вы пра́здника, а҃- гѡ канѡ́на со і҆рмосо́мъ на и҃: в҃-гѡ канѡ́на со і҆рмосо́мъ на ѕ҃: І҆рмосы̀ ѻ҆бою̀ канѡ́нѡвъ ѳ҃-ѧ пѣ́сни по два́жды. Та́же, на схо́дѣ пое́мъ съ припѣ́вомъ і҆рмо́съ: Та́инъ є҆сѝ: И҆ пото́мъ припѣ́въ, и҆ і҆рмо́съ: Снѣ́дїю дре́ва: И҆ покло́нъ. Свѣти́ленъ пра́здника, два́жды. На хвали́техъ стїхи̑ры на д҃: Сла́ва, и҆ ны́нѣ, пра́здника. Славосло́вїе вели́кое. По трист҃о́мъ, тропа́рь пра́здника. Та́же є҆ктєнїѝ, и҆ ѿпꙋ́стъ. На часѣ́хъ, тропа́рь и҆ конда́къ пра́здника. На лїтꙋргі́и, бл҃жє́нна ѿ канѡ́на пѣ́снь ѳ҃- ѧ, на и҃. По вхо́дѣ тропа́рь пра́здника. Сла́ва, и҆ ны́нѣ, конда́къ пра́здника. Та́же трист҃о́е. Прокі́менъ, А҆ллилꙋ́їа и҆ Прича́стенъ пра́здника. А҆по́столъ, и҆ є҆ѵⷢ҇лїе днѐ.</p>
<anchor type="folio" number="81v" label="п҃а ѡ҆б."/>
<p>По ѿпꙋще́нїи лїтꙋргі́и: И҆схо́дитъ і҆ере́й съ кади́ломъ, дїа́конъ со свѣще́ю, и҆ кади́тъ чⷭ҇тны́й крⷭ҇тъ: и҆ та́кѡ взима́етъ і҆ере́й чⷭ҇тны́й крⷭ҇тъ съ блю́домъ на главꙋ̀, и҆ вно́ситъ є҆го̀ во ст҃ы́й ѻ҆лта́рь ца́рскими две́рьми, пред̾идꙋ́щꙋ же пред̾ ни́мъ дїа́конꙋ со свѣще́ю, и҆ кади́тъ чⷭ҇тны́й крⷭ҇тъ. Та́же полага́етъ і҆ере́й чⷭ҇тны́й крⷭ҇тъ на ст҃ы́й прⷭ҇то́лъ, и҆ кади́тъ є҆гѡ̀ крⷭ҇тоѡбра́знѡ. И҆ та́кѡ ѿдае́тсѧ пра́здникъ чⷭ҇тна́гѡ крⷭ҇та̀.</p>
<p><red>🕅</red> Подоба́етъ вѣ́дати: А҆́ще слꙋчи́тсѧ ѿда́нїе воздви́женїѧ чⷭ҇тна́гѡ крⷭ҇та̀ въ недѣ́лю: Въ сꙋббѡ́тꙋ на ма́лѣй вече́рни, стїхи̑ры воскрⷭ҇ны. На стїхо́внѣ стїхи́ра воскрⷭ҇на, и҆ пра́здника стїхо́вна, съ припѣ́вы свои́ми вели́кїѧ вече́рни. Сла́ва, и҆ ны́нѣ, пра́здника. Тропа́рь воскрⷭ҇нъ: Сла́ва, и҆ ны́нѣ, пра́здника. На вели́цѣй вече́рни: По ѻ҆бы́чной каѳі́смѣ, На Гдⷭ҇и воззва́хъ стїхи̑ры воскрⷭ҇ны г҃, и҆ а҆нато́лїевъ а҃: и҆ пра́здника, ѕ҃: поє́мыѧ на са́мый пра́здникъ. Сла́ва, пра́здника: И҆ ны́нѣ, бг҃оро́диченъ а҃-й гла́са. На лїті́и стїхи̑ры и҆ Сла́ва, и҆ ны́нѣ, пра́здника. На стїхо́внѣ, стїхи̑ры воскрⷭ҇ны: Сла́ва, и҆ ны́нѣ, пра́здника. На бл҃гослове́нїи хлѣ́бѡвъ, тропа́рь: Бцⷣе дв҃о: два́жды. И҆ пра́здника, є҆ди́ножды. И҆ чте́нїе въ посла́нїихъ а҆пⷭ҇льскихъ. На ᲂу҆́трени, на Бг҃ъ гдⷭ҇ь, тропа́рь воскрⷭ҇нъ два́жды: Сла́ва, и҆ ны́нѣ, пра́здника. По каѳі́смахъ сѣда́льны воскрⷭ҇ны съ бг҃оро́дичны и҆́хъ. И҆ чте́нїе въ толково́мъ є҆ѵⷢ҇лїи, недѣ́лѧ по воздви́женїи. И҆ непоро́чны: И҆ ѵ҆пакоѝ гла́са. И҆ чте́нїе, недѣ́лѧ рѧ́дъ. Степє́нна, и҆ прокі́менъ гла́са: и҆ Всѧ́кое дыха́нїе: Є҆ѵⷢ҇лїе воскрⷭ҇ное. Воскрⷭ҇нїе хрⷭ҇то́во: ѱало́мъ н҃. Стїхи́ра воскрⷭ҇на, и҆ про́чее по ѻ҆бы́чаю. Канѡ́нъ воскрⷭ҇нъ, со і҆рмосо́мъ на д҃: и҆ бцⷣы на два̀: и҆ пра́здника на и҃. Катава́сїа пра́здника. По г҃-й пѣ́сни, <anchor type="folio" number="82" label="п҃в"/> конда́къ и҆ і҆́косъ пра́здника, и҆ сѣда́ленъ два́жды. И҆ чте́нїе пра́здника. По ѕ҃-й пѣ́сни конда́къ и҆ і҆́косъ воскрⷭ҇нъ, и҆ про́логъ. На ѳ҃-й пѣ́сни пое́мъ Чⷭ҇тнѣ́йшꙋю: Свѣти́ленъ воскрⷭ҇нъ. Сла́ва, и҆ ны́нѣ, пра́здника. На хвали́техъ стїхи̑ры воскрⷭ҇ны д҃. И҆ пра́здника д҃, со сла́внымъ, съ припѣ́вы пра́здника. Сла́ва, стїхи́ра є҆ѵⷢ҇льскаѧ: И҆ ны́нѣ, Пребл҃гослове́нна є҆сѝ: Славосло́вїе вели́кое. По трист҃о́мъ тропа́рь воскрⷭ҇нъ. И҆ є҆ктєнїѝ. И҆ ѡ҆глаше́нїе стꙋді́тово. И҆ и҆схожде́нїе ѻ҆бы́чное въ притво́ръ, и҆ ча́съ а҃-й. И҆ коне́чный ѿпꙋ́стъ. На часѣ́хъ, тропа́рь воскрⷭ҇нъ: Сла́ва, пра́здника: И҆ ны́нѣ, бг҃оро́диченъ часѡ́въ. По Ѻ҆́ч҃е на́шъ, конда́къ пра́здника, и҆ воскрⷭ҇нъ глаго́лемъ премѣнѧ́юще. На лїтꙋргі́и, бл҃жє́нна гла́са, на ѕ҃: И҆ пра́здника, пѣ́снь ѳ҃, на д҃. По вхо́дѣ, тропа́рь воскрⷭ҇нъ, и҆ пра́здника: Сла́ва, конда́къ воскрⷭ҇нъ: И҆ ны́нѣ, пра́здника. Прокі́менъ днѐ, и҆ пра́здника. А҆по́столъ, и҆ є҆ѵⷢ҇лїе недѣ́ли по воздви́женїи, и҆ днѐ. А҆ллилꙋ́їа, и҆ прича́стенъ пра́здника, и҆ днѐ.</p>
<p><red>🕂</red> Въ то́йже де́нь па́мѧть и҆́же во ст҃ы́хъ ѻ҆тца̀ на́шегѡ <wide>дими́трїа</wide>, митрополі́та росто́вскагѡ.</p>
<p>Тропа́рь, гла́съ и҃:</p>
<p>Правосла́вїѧ ревни́телю, и҆ раско́ла и҆скорени́телю, рѡссі́йскїй цѣле́бниче, и҆ но́вый къ бг҃ꙋ моли́твенниче, списа́ньми твои́ми бꙋ́ихъ ᲂу҆цѣломꙋ́дрилъ є҆сѝ, цѣвни́це дꙋхо́внаѧ, дими́трїе бл҃же́нне, молѝ хрⷭ҇та̀ бг҃а сп҃сти́сѧ <wide>і҆мпера́торꙋ</wide> на́шемꙋ <wide>нїкола́ю а҆леѯа́ндровичꙋ</wide>, и҆ всемꙋ̀ наслѣ́дїю и҆ держа́вѣ є҆гѡ̀.</p>
<p>Конда́къ, гла́съ то́йже:</p>
<p>Ѕвѣздꙋ̀ рѡссі́йскꙋю ѿ кі́ева возсїѧ́вшꙋю, и҆ чрез̾ но́въградъ сѣ́верскїй въ росто́въ дости́гшꙋю, всю́ же странꙋ̀ сїю̀ ᲂу҆че́ньми и҆ чꙋдесы̀ ѡ҆зари́вшꙋю, ᲂу҆бл҃жи́мъ златослове́снаго ᲂу҆чи́телѧ ди<anchor type="folio" number="82v" label="п҃в ѡ҆б."/>ми́трїа. то́й бо всѣ̑мъ всѧ̑ написа̀, ꙗ҆̀же къ наставле́нїю, да всѣ́хъ прїѡбрѧ́щетъ ꙗ҆́коже па́ѵелъ хрⷭ҇тꙋ̀, и҆ сп҃се́тъ правовѣ́рїемъ дꙋ́шы на́шѧ.</p>
<p>[зрѝ] Вѣ́домо же бꙋ́ди: Ꙗ҆́кѡ по ѿда́нїи пра́здника чⷭ҇тна́гѡ крⷭ҇та̀, ѿ к҃а-гѡ днѐ септе́мврїа мѣ́сѧца, начина́емъ стїхосло́вити на ᲂу҆́трени по г҃ каѳі́смѣ: твори́мъ же и҆ чтє́нїѧ д҃, кромѣ̀ про́лога. На вече́рни, стїхологисꙋ́емъ каѳі́смꙋ: Ко гдⷭ҇ꙋ внегда̀ скорбѣ́ти мѝ: А҆́ще ли бꙋ́детъ вели́кїй ст҃ы́й, и҆мѣ́ѧй полѷеле́й, стїхосло́вимъ на ᲂу҆́трени двѣ̀ каѳі̑смы: а҆ на вече́рни рѧдовꙋ́ю г҃-ю. Сїѐ ᲂу҆́бѡ вѣ́стно да бꙋ́детъ: ꙗ҆́кѡ ѿ недѣ́ли нача́ло взе́млетъ ѱалти́рь: сїе́ же ѿ понедѣ́льника сотворѧ́етсѧ, г҃ каѳі́смы по всѧ̑ дни̑ до к҃- гѡ днѐ деке́мврїа мѣ́сѧца. Въ недѣ́лѧхъ же на ᲂу҆́трени стїхосло́вимъ по двѣ̀ каѳі̑смы. Прилага́емъ же и҆ полѷеле́й по всѧ̑ недѣ̑ли, до к҃-гѡ деке́мврїа. Ѿ к҃-гѡ же деке́мврїа, не пое́тсѧ полѷеле́й, до д҃і-гѡ і҆аннꙋа́рїа, до́ндеже ѿдае́тсѧ пра́здникъ бг҃оѧвле́нїѧ, кромѣ̀ вели́кагѡ ст҃а́гѡ и҆мꙋ́щагѡ полѷеле́й: а҆ ѿ д҃і- гѡ і҆аннꙋа́рїа пое́мъ полѷеле́й по всѧ̑ недѣ̑ли, да́же до недѣ́ли сыропꙋ́стныѧ. [зрѝ] Катава́сїа ѿ дне́сь пое́тсѧ: Ѿве́рзꙋ ᲂу҆ста̀ моѧ̑: до к҃а-гѡ ное́мврїа.</p>
<p>к҃в. Ст҃а́гѡ сщ҃енномч҃нка <wide>фѡ́ки</wide>, є҆пⷭ҇кпа сїнопі́йскагѡ: И҆ ст҃а́гѡ прⷪ҇ро́ка <wide>і҆ѡ́ны</wide>: И҆ прпⷣбнагѡ <wide>і҆ѡ́ны</wide> пресвѵ́тера, ѻ҆тца̀ ѳеофа́нова, творца̀ канѡ́нѡвъ, и҆ ѳео́дѡра начерта́ннагѡ.</p>
<p>Стїхи̑ры а҆пⷭ҇ла, г҃: И҆ мч҃нка, г҃: Сла́ва, мч҃нка, гла́съ д҃: И҆змла́да бы́лъ є҆сѝ: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ ѻ҆ктѡ́иха.</p>
<anchor type="folio" number="83" label="п҃г"/>
<p>Тропа́рь а҆пⷭ҇ла, гла́съ г҃:</p>
<p>А҆пⷭ҇ле ст҃ы́й кодра́те, молѝ млⷭ҇тиваго бг҃а, да прегрѣше́нїй ѡ҆ставле́нїе пода́стъ дꙋша́мъ на́шымъ.</p>
<p>Сла́ва, фѡ́ки, гла́съ д҃: И҆ нра́вѡмъ прича́стникъ: Сегѡ̀ мѣ́сѧца въ г҃-й де́нь.</p>
<p><red><small>Слꙋ́жба прⷪ҇ро́ка і҆ѡ́ны, и҆ прпⷣбнагѡ і҆ѡ́ны, пое́тсѧ на повече́рїи.</small></red></p>
<p>На ᲂу҆́трени, на Бг҃ъ гдⷭ҇ь, тропа́рь а҆пⷭ҇ла два́жды: Сла́ва, мч҃нка: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. И҆ ѻ҆бы̑чныѧ каѳі̑смы. И҆ сѣда́льны ѻ҆ктѡ́иха. И҆ чте́нїе. Канѡ́нъ ѻ҆ктѡ́иха є҆ди́нъ: И҆ ст҃ы́хъ два̀, на и҃. А҆пⷭ҇ла, гла́съ в҃: И҆ мч҃нка, гла́съ д҃. По г҃-й пѣ́сни,</p>
<p>Конда́къ мч҃нка, гла́съ ѕ҃. Подо́бенъ: Є҆́же ѡ҆ на́съ:</p>
<p>Ꙗ҆́кѡ а҆рхїере́й приносѧ̀, ѻ҆́ч҃е, жє́ртвы, на коне́цъ себѐ прине́слъ є҆сѝ же́ртвꙋ живꙋ́ю, свидѣ́тельствовавъ зако́ннѡ ѡ҆ хрⷭ҇тѣ̀ бз҃ѣ, ѿ а҆́гг҃лъ ᲂу҆крѣплѧ́емь, и҆ сме́рть и҆зволѧ́ѧ, сы́й съ вопїю́щими тебѣ̀: прїидѝ, фѡ́ко, съ на́ми, и҆ никто́же на ны̀.</p>
<p>И҆ і҆́косъ, и҆ сѣда́ленъ а҆пⷭ҇ла: Сла́ва. мч҃нка. По ѕ҃-й пѣ́сни,</p>
<p>Конда́къ а҆пⷭ҇ла, гла́съ и҃. Подо́бенъ: ꙗ҆́кѡ нача́тки:</p>
<p>Ꙗ҆́кѡ сщ҃еннонача́льника чⷭ҇тна, и҆ страда́льца твердѣ́йша, вселе́ннаѧ прино́ситъ тебѣ̀, гдⷭ҇и, кодра́та а҆пⷭ҇ла, и҆ пѣ́сньми почита́етъ чⷭ҇тнꙋ́ю є҆гѡ̀ па́мѧть, просѧ́щи всегда̀ прегрѣше́нїй ѡ҆ставле́нїѧ, тѣ́мъ дарова́тисѧ пою́щымъ є҆го̀, бл҃гоꙋтро́бне.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха, и҆ а҆пⷭ҇ла: Сла́ва, мч҃нка. На стїхо́внѣ ѻ҆ктѡ́иха. По трист҃о́мъ тропа́рь а҆пⷭ҇ла: Сла́ва, мч҃нка. На лїтꙋргі́и, прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇ви: А҆по́столъ ко є҆вре́ємъ, зача́ло та҃і: И҆мꙋ́ще а҆рхїере́а вели́ка: А҆ллилꙋ́їа, гла́съ в҃: Сщ҃е́нницы твоѝ ѡ҆блекꙋ́тсѧ въ пра́вдꙋ: Є҆ѵⷢ҇лїе і҆ѡа́нна, зача́ло л҃ѕ: А҆́зъ є҆́смь две́рь: Прича́стенъ, Въ па́мѧть вѣ́чнꙋю.</p>
<anchor type="folio" number="83v" label="п҃г ѡ҆б."/>
<p>к҃г. <red>🕃</red> Зача́тїе чⷭ҇тна́гѡ сла́внагѡ прⷪ҇ро́ка, прⷣте́чи и҆ крⷭ҇ти́телѧ гдⷭ҇нѧ і҆ѡа́нна.</p>
<p>Ве́черъ, ѻ҆бы́чнаѧ каѳі́сма. На Гдⷭ҇и воззва́хъ, стїхи̑ры на ѕ҃, гла́съ д҃: Подо́бенъ: Зва́нный свы́ше: Сщ҃е́нствꙋѧ бж҃е́ственный заха́рїе: Сла́ва, гла́съ ѕ҃: Ѿ непло́днагѡ дне́сь чре́ва: И҆ ны́нѣ, бг҃оро́диченъ: Кто̀ тебѐ не ᲂу҆бл҃жи́тъ: На стїхо́внѣ стїхи̑ры, гла́съ ѕ҃. Подо́бенъ: Всю̀ ѿложи́вше: И҆дꙋ́щꙋ во ст҃а̑ѧ ст҃ы́хъ: съ припѣ́вы. Сла́ва, гла́съ то́йже, самогла́сенъ: А҆́гг҃лъ и҆з̾ непло́дныхъ ложе́снъ: И҆ ны́нѣ, бг҃оро́диченъ: Никто́же притека́ѧй:</p>
<p>Тропа́рь, гла́съ д҃:</p>
<p>Пе́рвѣе неражда́ющаѧ непло́ды возвесели́сѧ: се́ бо зачала̀ є҆сѝ со́лнца свѣти́льника ꙗ҆́вѣ, просвѣща́ти и҆мꙋ́ща всю̀ вселе́ннꙋю, слѣпото́ю недꙋ́гꙋющꙋю. ликꙋ́й заха́рїе, вопїѧ̀ со дерзнове́нїемъ: прⷪ҇ро́къ вы́шнѧгѡ є҆́сть, хотѧ́й роди́тисѧ.</p>
<p>Сла́ва, и҆ ны́нѣ, бг҃оро́диченъ: Є҆́же ѿ вѣ́ка ᲂу҆тае́ное: На повече́рїи, по трист҃о́мъ конда́къ прⷣте́чи. На ᲂу҆́трени, на Бг҃ъ гдⷭ҇ь, тропа́рь два́жды. Сла́ва, и҆ ны́нѣ: Є҆́же ѿ вѣ́ка: По а҃-й каѳі́смѣ, сѣда́ленъ, гла́съ є҃. Подо́бенъ: Собезнача́льное: Є҆лїсаве́тъ непло́дствїѧ: два́жды. Сла́ва, и҆ ны́нѣ, бг҃оро́диченъ. По в҃-й каѳі́смѣ, сѣда́ленъ, гла́съ д҃. Подо́бенъ: Ско́рѡ предварѝ: Го́рлица пꙋстыннолю́бнаѧ: два́жды. Сла́ва, и҆ ны́нѣ, бг҃оро́диченъ. Ѻ҆́ба канѡ́на ѻ҆ктѡ́иха, без̾ мч҃нчнѡвъ: И҆ ст҃а́гѡ на ѕ҃, гла́съ ѕ҃. Катава́сїа, Ѿве́рзꙋ ᲂу҆ста̀ моѧ̑: По г҃-й пѣ́сни сѣда́ленъ, гла́съ д҃, два́жды. Сла́ва, и҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ а҃. Подо́бенъ: Ли́къ а҆́гг҃льскїй:</p>
<p>Весели́тсѧ свѣ́тлѡ заха́рїа вели́кїй, со всесла́вною є҆лїсаве́тою сопрꙋ́жницею, досто́йнѡ зачина́юще і҆ѡа́нна прⷣте́чꙋ: є҆го́же а҆рха́гг҃лъ <anchor type="folio" number="84" label="п҃д"/> бл҃говѣстѝ ра́дꙋѧсѧ, и҆ человѣ́цы достодо́лжнѡ почти́мъ, ꙗ҆́кѡ таи́нника бл҃года́ти.</p>
<p>И҆ і҆́косъ: и҆ про́логъ. По ѳ҃-й пѣ́сни, свѣти́ленъ прⷣте́чи, два́жды: Подо́бенъ, Со ᲂу҆ч҃нкѝ: Прⷣте́чево сла́вное зача́тїе: Сла́ва, и҆ ны́нѣ, бг҃оро́диченъ. На хвали́техъ, стїхи̑ры на д҃: гла́съ а҃. Подо́бенъ: Нбⷭ҇ныхъ чинѡ́въ: Весели́тсѧ тва́рь въ зача́тїи твое́мъ: Сла́ва, и҆ ны́нѣ, гла́съ ѕ҃, самогла́сенъ: Є҆лїсаве́тъ зача́тъ: Славосло́вїе вели́кое. По трист҃о́мъ тропа́рь ст҃а́гѡ: Сла́ва, и҆ ны́нѣ, Є҆́же ѿ вѣ́ка: Є҆ктєнїѝ. И҆ ѿпꙋ́стъ, И҆ ча́съ а҃-й. И҆ коне́чный ѿпꙋ́стъ.</p>
<p>[зрѝ] [Ѡ҆ славосло́вїи же вели́комъ да не почꙋди́шисѧ. Возмо́жно ᲂу҆́бѡ є҆́сть, ꙗ҆́коже ᲂу҆ста́въ и҆з̾ѧвлѧ́етъ, и҆ ѻ҆смогла́сникꙋ пѣва́емꙋ, и҆ Гдⷭ҇ви пои́мъ, глаго́лемꙋ, сотвори́ти и҆ вели́кое славосло́вїе.] На лїтꙋргі́и, бл҃жє́нна ѿ канѡ́на пѣ́снь г҃-ѧ, и҆ ѕ҃-ѧ. Прокі́менъ, гла́съ з҃: Возвесели́тсѧ првⷣникъ: Сті́хъ: Оу҆слы́ши, бж҃е, гла́съ мо́й: А҆по́столъ къ гала́тѡмъ, зача́ло с҃і, ѿ полꙋ̀: А҆враа́мъ два̀ сы́на и҆мѣ̀: А҆ллилꙋ́їа, гла́съ д҃: Првⷣникъ ꙗ҆́кѡ фі́нїѯъ процвѣте́тъ: Сті́хъ: Насажде́ни въ домꙋ̀ гдⷭ҇ни: Є҆ѵⷢ҇лїе лꙋкѝ, зача́ло в҃: Бы́сть во дни̑ и҆́рѡда царѧ̀ і҆ꙋде́йска: Коне́цъ: Поноше́нїе моѐ въ человѣ́цѣхъ. Прича́стенъ, Въ па́мѧть вѣ́чнꙋю бꙋ́детъ првⷣникъ:</p>
<p>к҃д. 🕃 Ст҃ы́ѧ первомч҃нцы и҆ равноапⷭ҇льныѧ <wide>ѳе́клы</wide>.</p>
<p>На Гдⷭ҇и воззва́хъ, стїхи̑ры на ѕ҃, гла́съ и҃. подо́бенъ: Гдⷭ҇и, а҆́ще и҆ на сꙋди́щи: Сла́ва, гла́съ ѕ҃: Стрⷭ҇тоте́рпческими боре́нїи: На стїхо́внѣ ѻ҆ктѡ́иха: Сла́ва, ст҃ы́ѧ, гла́съ и҃: Львѡ́въ стремле́нїе:</p>
<anchor type="folio" number="84v" label="п҃д ѡ҆б."/>
<p>Тропа́рь, гла́съ д҃:</p>
<p>Словесє́мъ па́ѵлѡвымъ наꙋчи́вшисѧ, бг҃оневѣ́стнаѧ ѳе́кло, и҆ вѣ́рою ᲂу҆тверди́вшисѧ ѿ петра̀ бг҃озва́ннаѧ, первомч҃нца ꙗ҆ви́ласѧ є҆сѝ и҆ первострада́льница въ жена́хъ: возшла̀ є҆сѝ на пла́мень ꙗ҆́кѡ на мѣ́сто бл҃гоцвѣтꙋ́щее, ѕвѣ́ри и҆ ю҆нцы̀ ᲂу҆страши́шасѧ тебѐ, воѡрꙋжи́сѧ бо крⷭ҇то́мъ: тѣ́мъ молѝ, всехва́льнаѧ, хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>На ᲂу҆́трени, на Бг҃ъ гдⷭ҇ь, тропа́рь два́жды. И҆ ѻ҆бы̑чныѧ каѳі̑смы: и҆ сѣда́льны ѻ҆ктѡ́иха: и҆ чте́нїе. Ѻ҆́ба канѡ́на ѻ҆ктѡ́иха, без̾ мч҃ничнѡвъ: и҆ ст҃ы́ѧ на ѕ҃, гла́съ и҃. По г҃-й пѣ́сни,</p>
<p>Конда́къ, гла́съ и҃. Подо́бенъ: Ꙗ҆́кѡ нача́тки:</p>
<p>Дѣ́вства доброто́ю просїѧ́ла є҆сѝ, и҆ мч҃нчества вѣнце́мъ ᲂу҆краси́ласѧ є҆сѝ, а҆пⷭ҇льствꙋ ввѣрѧ́ешисѧ, дѣ́во, ꙗ҆́кѡ пресла́внаѧ: и҆ ѻ҆гнѧ̀ ᲂу҆́бѡ пла́мень въ ро́сꙋ преложи́ла є҆сѝ, ю҆нца́ же ꙗ҆́рость мл҃твою твое́ю ᲂу҆кроти́ла є҆сѝ, ꙗ҆́кѡ первострада́льнаѧ.</p>
<p>Та́же сѣда́ленъ ст҃ы́ѧ, два́жды: Сла́ва, и҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Оу҆ѧзви́вши твоѐ се́рдце добродѣ́во, любо́вїю хрⷭ҇то́вою, ѡ҆брꙋ́чника вре́меннаго ꙗ҆́кѡ небрего́ма преѡби́дѣла є҆сѝ, и҆ на ѻ҆́гнь дерзнꙋ́ла є҆сѝ: ѕвѣре́й же ᲂу҆ста̀ загради́ла є҆сѝ, и҆ спа́сшисѧ ѿ ни́хъ прилѣжа́ше па́ѵла и҆́щꙋщи, ѳе́кло первострада́льнаѧ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃ы́ѧ. На хвали́техъ стїхи̑ры самогла́сны, на д҃: Сла́ва, гла́съ а҃: Страда́льческїй по́двигъ: И҆ ны́нѣ, бг҃оро́диченъ. На стїхо́внѣ ѻ҆ктѡ́иха. Сла́ва, гла́съ в҃: Прїиди́те мч҃нколю́бцы: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На лїтꙋргі́и, бл҃жє́нна ѻ҆ктѡ́иха, на д҃: И҆ ст҃ы́ѧ пѣ́снь г҃-ѧ, на д҃. Прокі́менъ гла́съ д҃: Ди́венъ бг҃ъ во ст҃ы́хъ <anchor type="folio" number="85" label="п҃є"/> свои́хъ, бг҃ъ і҆и҃левъ. Сті́хъ: Въ цр҃квахъ бл҃гослови́те бг҃а: А҆по́столъ къ тїмоѳе́ю, зача́ло сч҃ѕ: Ча́до тїмоѳе́е, послѣ́довалъ є҆сѝ моемꙋ̀ ᲂу҆че́нїю: А҆ллилꙋ́їа, гла́съ а҃: Терпѧ̀ потерпѣ́хъ гдⷭ҇а: Є҆ѵⷢ҇лїе матѳе́а, зача́ло р҃д: Оу҆подо́бисѧ црⷭ҇твїе нбⷭ҇ное десѧти́мъ дѣ́вамъ: Прича́стенъ: Ра́дꙋйтесѧ првⷣнїи.</p>
<p>к҃є. Прпⷣбныѧ ма́тере на́шеѧ <wide>є҆ѵфросѵ́нїи</wide>.</p>
<p>Стїхи̑ры ѻ҆ктѡ́иха г҃: И҆ ст҃ы́ѧ, г҃, гла́съ є҃. Подо́бенъ: Прпⷣбне ѻ҆́тче: Сла́ва, гла́съ в҃, самогла́сенъ: Чи́стое чистоты̀ твоеѧ̀: На стїхо́внѣ ѻ҆ктѡ́иха. Сла́ва, ст҃ы́ѧ, гла́съ ѕ҃: Прїиди́те любодѣ́вственнїи: Тропа́рь, гла́съ и҃: Въ тебѣ̀ мт҃и: сегѡ̀ мѣ́сѧца въ а҃і де́нь. На ᲂу҆́трени, ѻ҆́ба канѡ́на ѻ҆ктѡ́иха: И҆ ст҃ы́ѧ на д҃, гла́съ є҃. По г҃-й пѣ́сни, сѣда́ленъ, ст҃ы́ѧ. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Вы́шнюю жи́знь возжелѣ́вши полꙋчи́ти, до́льнюю сла́дость тща́тельнѡ ѡ҆ста́вила є҆сѝ, и҆ самꙋ́ю себѐ смѣси́ла є҆сѝ посредѣ̀ мꙋже́й краснѣ́йшаѧ: хрⷭ҇та́ бо ра́ди жениха̀ твоегѡ̀ ѡ҆ ѡ҆брꙋ́чницѣ привре́менномъ небрегла̀ є҆сѝ.</p>
<p>И҆ і҆́косъ. По ѳ҃-й пѣ́сни, свѣти́ленъ ѻ҆ктѡ́иха: Сла́ва, ст҃ы́ѧ.</p>
<p><red>🕂</red> И҆ прпⷣбнагѡ ѻ҆тца̀ на́шегѡ се́ргїа и҆гꙋ́мена, ра́донежскагѡ чꙋдотво́рца.</p>
<p>Соверша́етсѧ собо́ръ є҆гѡ̀ и҆ во ѻ҆би́тели є҆гѡ̀ и҆ во хра́мѣхъ, въ про́чихъ же полѷеле́й.</p>
<p>Тропа́рь, гла́съ д҃:</p>
<p>И҆́же добродѣ́телей подви́жникъ, ꙗ҆́кѡ и҆́стинный во́инъ хрⷭ҇та̀ бг҃а, на стра̑сти вельмѝ подвиза́лсѧ є҆сѝ въ жи́зни вре́меннѣй, въ пѣ́нїихъ, бдѣ́нїихъ же и҆ поще́нїихъ ѡ҆́бразъ бы́въ твои̑мъ <anchor type="folio" number="85v" label="п҃є ѡ҆б."/> ᲂу҆ченикѡ́мъ: тѣ́мже и҆ всели́сѧ въ тѧ̀ прест҃ы́й дх҃ъ, є҆гѡ́же дѣ́йствїемъ свѣ́тлѡ ᲂу҆кра́шенъ є҆сѝ. но ꙗ҆́кѡ и҆мѣ́ѧй дерзнове́нїе ко ст҃ѣ́й трⷪ҇цѣ, помина́й ста́до, є҆́же собра́лъ є҆сѝ мꙋ́дре, и҆ не забꙋ́ди ꙗ҆́коже ѡ҆бѣща́лсѧ є҆сѝ, посѣща́ѧ ча́дъ твои́хъ, се́ргїе преподо́бне ѻ҆́тче на́шъ.</p>
<p>Конда́къ, гла́съ и҃. Подо́бенъ: Взбра́нной:</p>
<p>Хрⷭ҇то́вою любо́вїю ᲂу҆ѧзви́всѧ, прпⷣбне, и҆ томꙋ̀ невозвра́тнымъ жела́нїемъ послѣ́довавъ, всѧ́кое наслажде́нїе плотско́е возненави́дѣлъ є҆сѝ, и҆ ꙗ҆́кѡ со́лнце ѻ҆те́чествꙋ твоемꙋ̀ возсїѧ́лъ є҆сѝ: тѣ́мъ и҆ хрⷭ҇то́съ да́ромъ чꙋде́съ ѡ҆богати́ тѧ. помина́й на́съ чтꙋ́щихъ пресвѣ́тлꙋю па́мѧть твою̀, да зове́мъ тѝ: ра́дꙋйсѧ, се́ргїе бг҃омꙋ́дре.</p>
<p>к҃ѕ. <red>🕁</red> Преставле́нїе ст҃а́гѡ а҆пⷭ҇ла и҆ є҆ѵⷢ҇лі́ста <wide>і҆ѡа́нна</wide> бг҃осло́ва.</p>
<p>На ма́лѣй вече́рни, стїхи̑ры на д҃, гла́съ в҃. Подо́бенъ: Є҆гда̀ ѿ дре́ва: Сла́ва, гла́съ то́йже, самогла́сенъ: А҆пⷭ҇лѡвъ ве́рхъ: И҆ ны́нѣ, бг҃оро́диченъ. На стїхо́внѣ стїхи̑ры, гла́съ а҃. Подо́бенъ: Всехва́льнїи мч҃нцы: съ припѣ́вы и҆́хъ: а҃-й: Во всю̀ зе́млю и҆зы́де вѣща́нїе и҆́хъ, и҆ въ концы̀ вселе́нныѧ глаго́лы и҆́хъ. в҃- й, Нб҃са̀ повѣ́даютъ сла́вꙋ бж҃їю, творе́нїе же рꙋкꙋ̀ є҆гѡ̀ возвѣща́етъ тве́рдь. Сла́ва, гла́съ в҃: Бг҃осло́ве дѣ́вственниче: И҆ ны́нѣ, бг҃оро́диченъ, гла́съ то́йже: Всѐ ᲂу҆пова́нїе моѐ:</p>
<p>Тропа́рь, гла́съ в҃:</p>
<p>А҆пⷭ҇ле хрⷭ҇тꙋ̀ бг҃ꙋ возлю́бленне, ᲂу҆скорѝ и҆зба́вити лю́ди без̾ѿвѣ́тны, прїе́млетъ тѧ̀ припада́юща, и҆́же па́дша на пе́рси прїе́мый: є҆го́же молѝ, бг҃осло́ве, и҆ належа́щꙋю мглꙋ̀ ꙗ҆зы́кѡвъ разгна́ти, просѧ̀ на́мъ ми́ра и҆ ве́лїѧ млⷭ҇ти.</p>
<anchor type="folio" number="86" label="п҃ѕ"/>
<p>Сла́ва, и҆ ны́нѣ: Всѧ̑ па́че смы́сла: Є҆ктенїа̀ ма́лаѧ, и҆ ѿпꙋ́стъ. На вели́цѣй вече́рни, по ѻ҆бы́чномъ ѱалмѣ̀, стїхосло́вимъ, Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры на и҃, гла́съ а҃, подо́бенъ: Нбⷭ҇ныхъ чинѡ́въ: Зри́тель неизрече́нныхъ ѿкрове́нїй: Сла́ва, гла́съ в҃: Сн҃а гро́мова: И҆ ны́нѣ: Пре́йде сѣ́нь: Вхо́дъ. Прокі́менъ днѐ. И҆ чтє́нїѧ г҃: а҃-е, Собо́рнагѡ посла́нїѧ і҆ѡа́ннова: Возлю́бленнїи, а҆́ще се́рдце на́ше: в҃-е, Возлю́бленнїи, а҆́ще си́це: г҃-е, Возлю́бленнїи, а҆́ще кто̀ рече́тъ, ꙗ҆́кѡ люблю̀ бг҃а: На лїті́и, стїхи́ра хра́ма: Та́же а҆пⷭ҇ла, гла́съ а҃: Рѣ́ки бг҃осло́вїѧ: Сла́ва, гла́съ д҃: Возле́гъ на пе́рси: И҆ ны́нѣ, бг҃оро́диченъ, гла́съ то́йже Со ѻ҆ц҃е́мъ и҆ дх҃омъ: и҆ ѻ҆бы̑чныѧ мл҃твы лїті́и. На стїхо́внѣ стїхи̑ры, гла́съ д҃, подо́бенъ: Зва́нный свы́ше: съ припѣ́вы и҆́хъ. Сла́ва, гла́съ ѕ҃: А҆пⷭ҇ле хрⷭ҇то́въ: И҆ ны́нѣ: Творе́цъ и҆ и҆зба́витель: На бл҃гослове́нїи хлѣ́бѡвъ тропа́рь, гла́съ в҃: А҆пⷭ҇ле хрⷭ҇тꙋ̀ бг҃ꙋ: два́жды, пи́санъ на ма́лѣй вече́рни. И҆ Бцⷣе дв҃о, є҆ди́ножды. И҆ бꙋ́ди и҆́мѧ гдⷭ҇не, съ пѣ́нїемъ, три́жды. Ѱало́мъ л҃г: Бл҃гословлю̀ гдⷭ҇а: Коне́цъ: Не лиша́тсѧ всѧ́кагѡ бл҃га. и҆ чте́нїе. На ᲂу҆́трени, на Бг҃ъ гдⷭ҇ь, тропа́рь а҆пⷭ҇ла, два́жды: Сла́ва, и҆ ны́нѣ: Всѧ̑ па́че смы́сла: и҆ ѻ҆бы̑чныѧ каѳі̑смы. И҆ сѣда́льны а҆пⷭ҇ла, съ бг҃оро́дичны и҆́хъ: и҆ чтє́нїѧ. По чте́нїи же даю́тсѧ свѣщы̀ бра́тїи. Полѷеле́й, и҆ сѣда́ленъ, гла́съ и҃: Возле́гъ на пе́рси: два́жды. Сла́ва, и҆ ны́нѣ, бг҃оро́диченъ: Нбⷭ҇нꙋю две́рь: и҆ чте́нїе: Степє́нна, а҃-й а҆нтїфѡ́нъ д҃-гѡ гла́са. Прокі́менъ, гла́съ д҃: Во всю̀ зе́млю: Сті́хъ: Нб҃са̀ повѣ́даютъ: Всѧ́кое дыха́нїе: Є҆ѵⷢ҇лїе і҆ѡа́нна, зача́ло ѯ҃з: Ꙗ҆ви́сѧ і҆и҃съ ᲂу҆ч҃нкѡ́мъ свои̑мъ, воста́въ ѿ ме́ртвыхъ: По н҃-мъ ѱалмѣ̀, Сла́ва, Мл҃твами а҆пⷭ҇ла, млⷭ҇тиве, ѡ҆чи́сти мно́жєства согрѣше́нїй <anchor type="folio" number="86v" label="п҃ѕ ѡ҆б."/> на́шихъ: И҆ ны́нѣ: Мл҃твами бцⷣы: Поми́лꙋй мѧ̀ бж҃е: Та́же, стїхи́ра, гла́съ в҃: Бг҃осло́ве дѣ́вственниче: Канѡ́нъ бцⷣы, со і҆рмосо́мъ на ѕ҃, в҃-гѡ гла́са: и҆ а҆пⷭ҇ла два̀ канѡ́на на и҃: є҆ди́нъ, гла́съ в҃: дрꙋгі́й, гла́съ ѕ҃. Катава́сїа: Ѿве́рзꙋ ᲂу҆ста̀ моѧ̑: По г҃-й пѣ́сни, сѣда́ленъ а҆пⷭ҇ла, гла́съ и҃, два́жды: Сла́ва, и҆ ны́нѣ, бг҃оро́диченъ: и҆ чте́нїе. По ѕ҃-й пѣ́сни,</p>
<p>Конда́къ, гла́съ в҃:</p>
<p>Вели̑чїѧ твоѧ̑ дѣ́вственниче кто̀ повѣ́сть; то́чиши бо чꙋдеса̀, и҆ и҆злива́еши и҆сцѣлє́нїѧ, и҆ мо́лишисѧ ѡ҆ дꙋша́хъ на́шихъ, ꙗ҆́кѡ бг҃осло́въ и҆ дрꙋ́гъ хрⷭ҇то́въ.</p>
<p>И҆ і҆́косъ, и҆ про́логъ. На ѳ҃-й пѣ́сни, па́ки вжига́ютъ свѣщы̀ бра́тїѧ. По ѳ҃-й пѣ́сни, свѣти́ленъ а҆пⷭ҇ла: Сла́ва, и҆́нъ: И҆ ны́нѣ, бг҃оро́диченъ. На хвали́техъ стїхи̑ры на д҃, гла́съ и҃. Подо́бенъ: Ѽ пресла́внагѡ чꙋдесѐ! Сла́ва, гла́съ то́йже, самогла́сенъ. Бл҃говѣ́стниче і҆ѡа́нне. И҆ ны́нѣ: Влⷣчце, прїимѝ мл҃твы ра̑бъ твои́хъ: Славосло́вїе вели́кое. По трист҃о́мъ, тропа́рь а҆пⷭ҇ла. Сла́ва, и҆ ны́нѣ, бг҃оро́диченъ: Всѧ̑ па́че смы́сла: Є҆ктєнїѝ, и҆ ѿпꙋ́стъ. И҆ пое́мъ стїхи́рꙋ самогла́снꙋ ст҃а́гѡ, ю҆́же хо́щетъ є҆кклисїа́рхъ. И҆ и҆схо́дитъ і҆ере́й съ кади́ломъ, пред̾идꙋ́щꙋ є҆мꙋ̀ свѣти́льникꙋ, кади́тъ на а҆нало́гїи і҆кѡ́нꙋ ст҃а́гѡ а҆пⷭ҇ла, и҆ ѿда́въ кади́ло стои́тъ ѡ҆ деснꙋ́ю странꙋ̀ а҆нало́гїа: и҆ прихо́дитъ и҆гꙋ́менъ ко а҆нало́гїю, и҆ твори́тъ два̀ покло́ны, и҆ цѣлꙋ́етъ і҆кѡ́нꙋ ст҃а́гѡ а҆пⷭ҇ла. И҆ по цѣлова́нїи є҆ди́нъ покло́нъ: и҆ взе́мъ стрꙋче́цъ на то̀ ᲂу҆стро́енный, помазꙋ́етъ себѐ ѿ канди́ла ст҃ы́мъ є҆ле́емъ крⷭ҇тоѡбра́знѡ, на челѣ̀ свое́мъ: и҆ бра́тїѧ подо́бнѣ цѣлꙋ́етъ і҆кѡ́нꙋ ст҃а́гѡ, и҆гꙋ́менъ же помазꙋ́етъ ст҃ы́мъ є҆ле́емъ і҆ере́а, и҆ про́чꙋю бра́тїю. По пома́занїи же ст҃а́гѡ є҆ле́а, пое́мъ ча́съ <anchor type="folio" number="87" label="п҃з"/> пе́рвый. На а҃-мъ часѣ̀, тропа́рь и҆ конда́къ а҆пⷭ҇ла, и҆ быва́етъ коне́чный ѿпꙋ́стъ. [зрѝ] [Си́це пома́занїе быва́етъ всегда̀, и҆ во всѧ̑ пра́здники вели́кихъ ст҃ы́хъ, въ ни́хже быва́ютъ бдѣ̑нїѧ.] На лїтꙋргі́и, бл҃жє́нна ѿ канѡ́на в҃-гѡ гла́са, пѣ́снь г҃- ѧ, на д҃: и҆ и҃-гѡ гла́са, пѣ́снь ѕ҃-ѧ, на д҃. По вхо́дѣ, тропа́рь хра́ма хрⷭ҇то́ва, и҆ бцⷣы, и҆ а҆пⷭ҇ла. Хра́мѡвъ же ст҃ы́хъ, тропарѝ и҆ кондакѝ не глаго́лютсѧ. Посе́мъ конда́къ хра́ма хрⷭ҇то́ва. Та́же, Сла́ва, конда́къ а҆пⷭ҇ла: И҆ ны́нѣ, хра́ма бцⷣы. А҆́ще ли нѣ́сть хра́ма бцⷣы: И҆ ны́нѣ, хра́ма хрⷭ҇то́ва. А҆́ще ли нѣ́сть хра́ма хрⷭ҇то́ва и҆ бцⷣы, глаго́лемъ тропарѝ си́це: Тропа́рь а҆пⷭ҇ла: Сла́ва, конда́къ є҆гѡ̀: И҆ ны́нѣ, Предста́тельство хрⷭ҇тїа́нъ: Прокі́менъ, гла́съ и҃: Во всю̀ зе́млю: Сті́хъ: Нб҃са̀ повѣ́даютъ сла́вꙋ бж҃їю: А҆по́столъ, Собо́рнагѡ посла́нїѧ і҆ѡа́ннова зача́ло ѻ҃г ѿ полꙋ̀: Возлю́бленнїи, бг҃а никто́же ви́дѣ: А҆ллилꙋ́їа, гла́съ а҃: И҆сповѣ́дѧтъ нб҃са̀ чꙋдеса̀ твоѧ̑, гдⷭ҇и. Сті́хъ: Бг҃ъ прославлѧ́емь въ совѣ́тѣ ст҃ы́хъ. Є҆ѵⷢ҇лїе і҆ѡа́нна, зача́ло ѯ҃а: Стоѧ́хꙋ при крⷭ҇тѣ̀ і҆и҃совѣ: Прича́стенъ, Во всю̀ зе́млю.</p>
<p>к҃з. Ст҃а́гѡ мч҃нка <wide>каллїстра́та</wide> и҆ дрꙋжи́ны є҆гѡ̀.</p>
<p>Стїхи̑ры ѻ҆ктѡ́иха г҃: И҆ ст҃ы́хъ г҃, гла́съ и҃, подо́бенъ: Ѽ пресла́внагѡ чꙋдесѐ! Сла́ва, гла́съ д҃: Пре́жде чⷭ҇тна́гѡ крⷭ҇та̀: На стїхо́внѣ ѻ҆ктѡ́иха. Тропа́рь, гла́съ д҃: Мч҃нцы твоѝ гдⷭ҇и: Сегѡ̀ мѣ́сѧца въ к҃-й де́нь. На ᲂу҆́трени, ѻ҆́ба канѡ́на ѻ҆ктѡ́иха: И҆ ст҃ы́хъ на д҃, гла́съ и҃. По г҃-й пѣ́сни,</p>
<p>Конда́къ, гла́съ д҃. Подо́бенъ: Ꙗ҆ви́лсѧ є҆сѝ:</p>
<p>Всѧ́къ трꙋ́дъ дне́сь цр҃ковь ны́нѣ соверша́ющи ст҃і́и, восхвалѧ́етъ та́инственнѡ, ꙗ҆́кѡ за ню̀ страда́льчествовавшыѧ мч҃нцы бж҃е́ственнїи, добропобѣ́днїи, всемꙋ́дрїи.</p>
<anchor type="folio" number="87v" label="п҃з ѡ҆б."/>
<p>Та́же сѣда́ленъ, гла́съ є҃. По ѕ҃-й пѣ́сни,</p>
<p>Конда́къ, гла́съ д҃. Подо́бенъ: Вознесы́йсѧ на крⷭ҇тъ.</p>
<p>Многоѡбра̑зныѧ ра̑ны претерпѣ́вше, и҆ вѣнцы̀ ѿ бг҃а ꙗ҆́вѣ прїи́мше, ѡ҆ на́съ моли́тесѧ бл҃же́ннїи хрⷭ҇тꙋ̀, па́мѧть всепра́зднственнꙋю ва́шꙋ соверша́ющихъ, велича́йшїй каллїстра́те, со страда́вшими съ тобо́ю, є҆́же ᲂу҆мири́ти па́ствꙋ и҆ лю́ди: то́й бо є҆́сть вѣ́рныхъ ᲂу҆твержде́нїе.</p>
<p>И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха: Сла́ва, ст҃ы́хъ: И҆ ны́нѣ, бг҃оро́диченъ. На стїхо́внѣ ѻ҆ктѡ́иха.</p>
<p><red>🕃</red> И҆ прпⷣбнагѡ ѻ҆тца̀ на́шегѡ савва́тїа солове́цкагѡ чꙋдотво́рца.</p>
<p>Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ и҆дѣ́же хра́мъ є҆гѡ̀.</p>
<p>Тропа́рь, гла́съ г҃:</p>
<p>Оу҆дали́всѧ мі́ра и҆ водвори́всѧ въ пꙋсты́ни, до́брымъ по́двигомъ подвиза́лсѧ є҆сѝ, ѕлострада́нїемъ и҆ внима́нїемъ и҆ мл҃твами: ѿѻнꙋ́дꙋже и҆ по сме́рти и҆сточа́еши и҆сцѣлє́нїѧ, савва́тїе ѻ҆́тче на́шъ. молѝ хрⷭ҇та̀ бг҃а, сп҃сти́сѧ дꙋша́мъ на́шымъ.</p>
<p>Конда́къ, гла́съ в҃:</p>
<p>Жите́йскїѧ молвы̀ ѿбѣ́гъ, всели́лсѧ є҆сѝ въ морскі́й ѻ҆́стровъ, мꙋ́дре, и҆ крⷭ҇тъ тво́й взе́мъ, хрⷭ҇тꙋ̀ послѣ́довалъ є҆сѝ, въ моли́твахъ и҆ во бдѣ́нїихъ и҆ въ поще́нїихъ, ѕлострада́ньми пло́ть твою̀ и҆знꙋрѧ́ѧ: тѣ́мъ бы́лъ є҆сѝ преподо́бныхъ ᲂу҆добре́нїе: сегѡ̀ ра́ди любо́вїю па́мѧть твою̀ пра́зднꙋемъ, преподо́бне савва́тїе, молѝ хрⷭ҇та̀ бг҃а непреста́ннѡ ѡ҆ всѣ́хъ на́съ.</p>
<p>к҃и. <red>🕂</red> Прпⷣбнагѡ ѻ҆тца̀ на́шегѡ и҆ и҆сповѣ́дника <wide>харїтѡ́на</wide>.</p>
<p>Ве́черъ, Бл҃же́нъ мꙋ́жъ, а҃-й а҆нтїфѡ́нъ. На Гдⷭ҇и воззва́хъ, стїхи̑ры на ѕ҃, гла́съ д҃. подо́бенъ: Да́лъ є҆сѝ <anchor type="folio" number="88" label="п҃и"/> зна́менїе: Сла́ва, гла́съ то́йже, самогла́сенъ: Бг҃оно́се харїтѡ́не: И҆ ны́нѣ, бг҃оро́диченъ: И҆́же тебѐ ра́ди: Вхо́дъ. Прокі́менъ днѐ. И҆ чтє́нїѧ, г҃, и҆ є҆ктєнїѝ. На стїхо́внѣ стїхи̑ры, гла́съ а҃, подо́бенъ: Всехва́льнїи мч҃нцы: съ припѣ́вы и҆́хъ: Чⷭ҇тна̀ пред̾ гдⷭ҇емъ: Сла́ва, гла́съ и҃: Мона́хѡвъ мно́жєства: И҆ ны́нѣ: Безневѣ́стнаѧ дв҃о: По Ѻ҆́ч҃е на́шъ: тропа́рь, гла́съ и҃: Сле́зъ твои́хъ тече́ньми: пи́санъ сегѡ̀ мѣ́сѧца въ г҃-й де́нь. Сла́ва, и҆ ны́нѣ: И҆́же на́съ ра́ди: И҆ ѿпꙋ́стъ. На ᲂу҆́трени, на Бг҃ъ гдⷭ҇ь: тропа́рь ст҃а́гѡ, два́жды. Сла́ва, и҆ ны́нѣ, бг҃оро́диченъ. И҆ ѻ҆бы̑чныѧ каѳі̑смы, и҆ сѣда́льны ст҃а́гѡ. И҆ чте́нїе. Степє́нна а҃-й а҆нтїфѡ́нъ д҃-гѡ гла́са. Прокі́менъ, гла́съ то́йже: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇еви: Всѧ́кое дыха́нїе: Є҆ѵⷢ҇лїе матѳе́а, зача́ло і҃. По і҆и҃сѣ и҆до́ша наро́ди мно́зи: По н҃-мъ ѱалмѣ̀, стїхи́ра, гла́съ ѕ҃: Прпⷣбне ѻ҆́тче, во всю̀ зе́млю: Канѡ́нъ бцⷣы, со і҆рмосо́мъ на ѕ҃, гла́съ в҃: Нетре́нꙋ, неѻбы́чнꙋ: И҆ прпⷣбнагѡ на и҃, гла́съ д҃. Катава́сїа, Ѿве́рзꙋ ᲂу҆ста̀ моѧ̑. По г҃-й пѣ́сни сѣда́ленъ, гла́съ и҃, два́жды. Сла́ва, и҆ ны́нѣ, бг҃оро́диченъ. По ѕ҃-й пѣ́сни,</p>
<p>Конда́къ, гла́съ в҃. Подо́бенъ: Въ мл҃твахъ:</p>
<p>Наслади́всѧ, бг҃омꙋ́дре, воздержа́нїѧ, и҆ пло́ти твоеѧ̀ вожделѣ́нїѧ ѡ҆бꙋзда́въ, ꙗ҆ви́лсѧ є҆сѝ вѣ́рою возраща́емь: и҆ ꙗ҆́кѡ жи́зни дре́во, посредѣ̀ раѧ̀ процвѣ́лъ є҆сѝ, харїтѡ́не всебл҃же́нне сщ҃е́ннѣйшїй.</p>
<p>И҆ і҆́косъ. По ѳ҃-й пѣ́сни свѣти́ленъ, два́жды. Сла́ва, и҆ ны́нѣ, бг҃оро́диченъ. На хвали́техъ, стїхи̑ры на д҃, гла́съ д҃. Подо́бенъ: Да́лъ є҆сѝ зна́менїе: Сла́ва, гла́съ є҃: Прпⷣбне ѻ҆́тче, гла́съ є҆ѵⷢ҇льскїй: И҆ ны́нѣ, бг҃оро́диченъ: Славосло́вїе вели́кое. По трист҃о́мъ, тропа́рь ст҃а́гѡ. Сла́ва и҆ ны́нѣ, бг҃оро́диченъ: Є҆ктєнїѝ. И҆ ѿпꙋ́стъ. И҆ <anchor type="folio" number="88v" label="п҃и ѡ҆б."/> ча́съ а҃-й, и҆ коне́чный ѿпꙋ́стъ. На лїтꙋргі́и, бл҃жє́нна ѿ канѡ́на ст҃а́гѡ, пѣ́снь г҃-ѧ, и҆ ѕ҃-ѧ, Прокі́менъ, гла́съ з҃: Восхва́лѧтсѧ прпⷣбнїи во сла́вѣ: Сті́хъ: Воспо́йте гдⷭ҇ви пѣ́снь но́вꙋ: А҆по́столъ къ корі́нѳѧнѡмъ, зача́ло рѻ҃ѕ: Бг҃ъ рекі́й и҆з̾ тьмы̀ свѣ́тꙋ возсїѧ́ти: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а: Є҆ѵⷢ҇лїе лꙋкѝ, зача́ло н҃д: Ста̀ і҆и҃съ на мѣ́стѣ ра́внѣ: Прича́стенъ: Въ па́мѧть вѣ́чнꙋю бꙋ́детъ првⷣникъ:</p>
<p>к҃ѳ. 🕃 Прпⷣбнагѡ ѻ҆тца̀ на́шегѡ <wide>кѷрїа́ка</wide> ѿше́льника.</p>
<p>Стїхи̑ры на ѕ҃: гла́съ и҃, подо́бенъ: Что̀ вы̀ нарече́мъ: Сла́ва, гла́съ то́йже, самогла́сенъ: Мона́хѡвъ мно́жєства: И҆ ны́нѣ, бг҃оро́диченъ, и҆лѝ крⷭ҇тобг҃оро́диченъ. На стїхо́внѣ, ѻ҆ктѡ́иха: Сла́ва гла́съ ѕ҃: Прпⷣбне ѻ҆́тче, во всю̀ зе́млю: По Ѻ҆́ч҃е на́шъ:</p>
<p>Тропа́рь, гла́съ а҃:</p>
<p>Пꙋсты́нный жи́тель и҆ въ тѣлесѝ а҆́гг҃лъ. и҆ чꙋдотво́рецъ показа́лсѧ є҆сѝ, бг҃оно́се ѻ҆́тче на́шъ кѷрїа́че, посто́мъ, бдѣ́нїемъ, моли́твою, нбⷭ҇наѧ дарова́нїѧ прїи́мъ, и҆сцѣлѧ́еши недꙋ̑жныѧ, и҆ дꙋ́шы вѣ́рою притека́ющихъ къ тебѣ̀. сла́ва да́вшемꙋ тебѣ̀ крѣ́пость: сла́ва вѣнча́вшемꙋ тѧ̀: сла́ва дѣ́йствꙋющемꙋ тобо́ю всѣ̑мъ и҆сцѣлє́нїѧ.</p>
<p>На ᲂу҆́трени, ѻ҆́ба канѡ́на ѻ҆ктѡ́иха: и҆ ст҃а́гѡ на ѕ҃, гла́съ и҃. По г҃-й пѣ́сни,</p>
<p>Конда́къ, гла́съ и҃. Подо́бенъ: Возбра́нной:</p>
<p>Ꙗ҆́кѡ побо́рника крѣ́пкаго и҆ застꙋ́пника, чтꙋ́щи тѧ̀ сщ҃е́ннаѧ ла́ѵра всегда̀ пра́зднꙋетъ лѣ́тнѣ па́мѧти: но ꙗ҆́кѡ и҆мѣ́ѧ дерзнове́нїе ко гдⷭ҇ꙋ, ѿ врагѡ́въ находѧ́щихъ соблюди́ ны, да зове́мъ: ра́дꙋйсѧ ѻ҆́тче требл҃же́нне.</p>
<p>Та́же сѣда́ленъ, гла́съ є҃, два́жды. По ѕ҃-й пѣ́сни,</p>
<anchor type="folio" number="89" label="п҃ѳ"/>
<p>Конда́къ, гла́съ в҃. Подо́бенъ: Вы́шнихъ и҆щѧ̀:</p>
<p>Чистото́ю дꙋше́вною бж҃е́ственнѡ воѡрꙋжи́всѧ, и҆ непреста́ннꙋю мл҃твꙋ ꙗ҆́кѡ копїѐ врꙋчи́въ крѣ́пкѡ, ссѣ́клъ є҆сѝ де́мѡнскаѧ ѡ҆полчє́нїѧ, кѷрїа́че ѻ҆́тче на́шъ, моли́сѧ непреста́ннѡ ѡ҆ всѣ́хъ на́съ.</p>
<p>И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха: Сла́ва, ст҃а́гѡ, И҆ ны́нѣ, бг҃оро́диченъ. На стїхо́внѣ ѻ҆ктѡ́иха: Сла́ва, гла́съ є҃: Прпⷣбне ѻ҆́тче: И҆ ны́нѣ, бг҃оро́диченъ и҆лѝ крⷭ҇тобг҃оро́диченъ. По трист҃о́мъ, тропа́рь ст҃а́гѡ, и҆ ѿпꙋ́стъ. На лїтꙋргі́и, бл҃жє́нна ѻ҆ктѡ́иха на д҃: И҆ прпⷣбнагѡ пѣ́снь г҃-ѧ, на д҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ, Что̀ возда́мъ гдⷭ҇ви ѡ҆ всѣ́хъ: А҆по́столъ къ гала́тѡмъ, зача́ло сг҃і. Пло́дъ дх҃о́вный: А҆ллилꙋ́їа, гла́съ ѕ҃: Бл҃же́нъ мꙋ́жъ боѧ́йсѧ гдⷭ҇а. Є҆ѵⷢ҇лїе лꙋкѝ, зача́ло к҃д: Ста̀ і҆и҃съ на мѣ́стѣ ра́внѣ: Прича́стенъ, Въ па́мѧть вѣ́чнꙋю:</p>
<p>л҃. 🕃 Ст҃а́гѡ сщ҃енномч҃нка <wide>григо́рїа</wide>, вели́кїѧ а҆рме́нїи.</p>
<p>Стїхи̑ры на ѕ҃, гла́съ ѕ҃, подо́бенъ: Всю̀ ѿложи́вше: Сла́ва, гла́съ то́йже, самогла́сенъ: Кто̀ досто́йнѡ: На стїхо́внѣ ѻ҆ктѡ́иха: Сла́ва, гла́съ ѕ҃: Въ незаходѧ́щїй ѻ҆́блакъ: Тропа́рь, гла́съ д҃: И҆ нра́вѡмъ прича́стникъ: сегѡ̀ мѣ́сѧца въ г҃-й де́нь. На ᲂу҆́трени, ѻ҆́ба канѡ́на ѻ҆ктѡ́иха: И҆ ст҃а́гѡ на ѕ҃, гла́съ д҃. По г҃-й пѣ́сни, сѣда́ленъ ст҃а́гѡ, гла́съ д҃. два́жды. По ѳ҃-й пѣ́сни,</p>
<p>Конда́къ, гла́съ в҃. Подо́бенъ: Твє́рдыѧ:</p>
<p>Бл҃госла́внаго и҆ сщ҃еннонача́льника всѝ ꙗ҆́кѡ страда́льца и҆́стины, дне́сь вѣ́рнїи въ пѣ́снехъ и҆ пѣснопѣ́нїихъ восхва́лимъ, бо́драго па́стырѧ и҆ ᲂу҆чи́телѧ, григо́рїа всемі́рнаго свѣти́льника, и҆ побо́рника: хрⷭ҇тꙋ́ бо мо́литсѧ є҆́же сп҃сти́сѧ на́мъ.</p>
<anchor type="folio" number="89v" label="п҃ѳ ѡ҆б."/>
<p>И҆ і҆́косъ. По ѳ҃-й пѣ́сни свѣти́ленъ ѻ҆ктѡ́иха: Сла́ва, ст҃а́гѡ: И҆ ны́нѣ, бг҃оро́диченъ. На стїхо́внѣ ѻ҆ктѡ́иха. На лїтꙋргі́и, бл҃жє́нна ѻ҆ктѡ́иха, на д҃: и҆ ст҃а́гѡ, пѣ́снь г҃-ѧ, на д҃. Прокі́менъ, гла́съ з҃: Чⷭ҇тна̀ пред̾ гдⷭ҇емъ сме́рть прпⷣбныхъ є҆гѡ̀. Сті́хъ: Что̀ возда́мъ гдⷭ҇ви ѡ҆ всѣ́хъ: А҆по́столъ къ корі́нѳѧнѡмъ, зача́ло рѯ҃ѕ: Бра́тїе, бо́дрствꙋйте: А҆ллилꙋ́їа, гла́съ в҃: Сщ҃е́нницы твоѝ: Є҆ѵⷢ҇лїе матѳе́а, зача́ло р҃г: Бди́те ᲂу҆́бѡ: Прича́стенъ, Въ па́мѧть вѣ́чнꙋю:</p>
<p><red>🕃</red> И҆ прпⷣбнагѡ ѻ҆тца̀ на́шегѡ <wide>григо́рїа</wide>, и҆́же на пе́лшмѣ рѣцѣ̀, во́логодскагѡ чꙋдотво́рца:</p>
<p>Соверша́етсѧ собо́ръ є҆гѡ̀ во ѻ҆би́тели є҆гѡ̀, и҆ во хра́мѣхъ.</p>
<p>Тропа́рь, гла́съ и҃:</p>
<p>Любо́вїю хрⷭ҇то́вою, бг҃омꙋ́дре, просвѣти́всѧ, добродѣ́тельми ѡ҆блиста́лъ є҆сѝ, и҆ всѧ́кое наслажде́нїе плотско́е возненави́дѣвъ, и҆ въ пꙋсты́ню всели́всѧ, въ не́йже вельмѝ подвиза́лсѧ є҆сѝ въ жи́зни се́й вре́меннѣй въ пѣ́нїихъ, и҆ во бдѣ́нїихъ, и҆ въ поще́нїихъ: сегѡ̀ ра́ди и҆ хрⷭ҇то́съ да́ромъ чꙋде́съ ѡ҆богати́ тѧ. но помина́й на́съ чтꙋ́щихъ пресвѣ́тлꙋю па́мѧть твою̀, прпⷣбне ѻ҆́тче григо́рїе, и҆ молѝ хрⷭ҇та̀ бг҃а сп҃сти́сѧ дꙋша́мъ на́шымъ.</p>
<p>Конда́къ, гла́съ и҃:</p>
<p>Хрⷭ҇то́вою любо́вїю ᲂу҆ѧзви́всѧ, прпⷣбне, и҆ томꙋ̀ невозвра́тнымъ жела́нїемъ послѣ́довалъ є҆сѝ, всѧ́кое наслажде́нїе плотско́е возненави́дѣвъ, и҆ въ пꙋсты́ню всели́всѧ, въ не́й вельмѝ подвиза́лсѧ є҆сѝ. тѣ́мъ и҆ хрⷭ҇то́съ да́ромъ чꙋде́съ ѡ҆богати́ тѧ, помина́й на́съ чтꙋ́щихъ пресвѣ́тлꙋю па́мѧть твою̀. да зове́мъ тѝ: ра́дꙋйсѧ, прпⷣбне григо́рїе, ѻ҆́тче на́шъ.</p>
<p>И҆ ст҃а́гѡ <wide>мїхаи́ла</wide>, пе́рвагѡ митрополі́та кі́евскагѡ, и҆ всеѧ̀ рѡссі́и чꙋдотво́рца.</p>
<footer/>
</document>
